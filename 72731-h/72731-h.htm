<!DOCTYPE html>
<html lang="en">
<head>
    <meta charset="UTF-8">
    <title>
      A Drunk Man Looks at The Thistle | Project Gutenberg
    </title>
    <link rel="icon" href="images/cover.jpg" type="image/x-cover">
    <style>

a {
    text-decoration: none;
}

body {
    margin-left: 10%;
    margin-right: 10%;
}

h1,h2 {
    text-align: center;
    clear: both;
}

h2.nobreak {
    page-break-before: avoid;
}

hr.chap {
    margin-top: 2em;
    margin-bottom: 2em;
    clear: both;
    width: 65%;
    margin-left: 17.5%;
    margin-right: 17.5%;
}

img.w100 {
    width: 100%;
}

div.chapter {
    page-break-before: always;
}

ul {
    list-style-type: none;
}

li, li.indx {
    margin-top: .5em;
    padding-left: 2em;
    text-indent: -2em;
}

li.ifrst {
    margin-top: 2em;
    padding-left: 2em;
    text-indent: -2em;
}

p {
    margin-top: 0.5em;
    text-align: justify;
    margin-bottom: 0.5em;
    text-indent: 1em;
}

.box {
    margin: auto;
    max-width: 20em;
    border: thin solid black;
    padding: 0.5em;
}

.center {
    text-align: center;
    text-indent: 0em;
}

.figcenter {
    margin: auto;
    text-align: center;
}

.footnotes {
    margin-top: 1em;
    border: dashed 1px;
}

.footnote {
    margin-left: 10%;
    margin-right: 10%;
    font-size: 0.9em;
}

.footnote .label {
    position: absolute;
    right: 84%;
    text-align: right;
}

.fnanchor {
    vertical-align: super;
    font-size: .8em;
    text-decoration: none;
}

.larger {
    font-size: 150%;
}

.pagenum {
    position: absolute;
    right: 4%;
    font-size: smaller;
    text-align: right;
    font-style: normal;
}

.poetry-container {
    text-align: center;
}

.poetry {
    display: inline-block;
    text-align: left;
}

.poetry .stanza {
    margin: 1em 0em 1em 0em;
}

.poetry .verse {
    padding-left: 3em;
}

.poetry .indent0 {
    text-indent: -3em;
}

.poetry .indent2 {
    text-indent: -2em;
}

.poetry .indent10 {
    text-indent: 2em;
}

.poetry .indent16 {
    text-indent: 5em;
}

.poetry .indent22 {
    text-indent: 8em;
}

.poetry .indent26 {
    text-indent: 10em;
}

.right {
    text-align: right;
}

.smaller {
    font-size: 80%;
}

.smcap {
    font-variant: small-caps;
    font-style: normal;
}

.spacer {
    margin-left: 5em;
}

.tb {
    text-align: center;
    letter-spacing: 1.5em;
}

.titlepage {
    text-align: center;
    margin-top: 3em;
    text-indent: 0em;
}

.x-ebookmaker img {
    max-width: 100%;
    width: auto;
    height: auto;
}

.x-ebookmaker .poetry {
    display: block;
    margin-left: 1.5em;
}
.illowp100 {width: 100%;}

    </style>
  </head>
<body>

<p><span class="pagenum"><a id="Page_i"></a>[i]</span></p>

<h1>A Drunk Man Looks At<br>
The Thistle</h1>

<hr class="chap x-ebookmaker-drop">

<p><span class="pagenum"><a id="Page_ii"></a>[ii]</span></p>

<div class="box">

<p class="center"><i>BY THE SAME AUTHOR.</i></p>

<ul>
<li>SANGSCHAW. (1925.) 5/-</li>
<li>PENNY WHEEP. (1926.) 5/-</li>
</ul>

<p class="center"><span class="smcap">In Preparation.</span></p>

<ul>
<li>TO CIRCUMJACK CENCRASTUS.</li>
</ul>

</div>

<hr class="chap x-ebookmaker-drop">

<p><span class="pagenum"><a id="Page_iii"></a>[iii]</span></p>

<p class="titlepage larger">A Drunk Man Looks At<br>
The Thistle</p>

<p class="titlepage"><span class="smaller">BY</span><br>
HUGH M’DIARMID<br>
<span class="smaller">AUTHOR OF ‘SANGSCHAW,’ ETC.</span></p>

<div class="poetry-container titlepage">
<div class="poetry">
  <div class="stanza">
    <div class="verse indent0"><i>Vast imbecile mentality of those</i></div>
    <div class="verse indent0"><i>Who cannot tell a thistle from a rose,</i></div>
    <div class="verse indent0"><i>This is for others.</i></div>
  </div>
  <div class="stanza">
    <div class="verse right">—<span class="smcap">Sacheverell Sitwell.</span></div>
  </div>
</div>
</div>

<p class="titlepage">WILLIAM BLACKWOOD &amp; SONS LTD.<br>
EDINBURGH AND LONDON<br>
1926</p>

<p class="titlepage smaller"><i>Printed in Great Britain</i> <i class="spacer">All Rights reserved</i></p>

<p><span class="pagenum"><a id="Page_iv"></a>[iv]</span></p>

<hr class="chap x-ebookmaker-drop">

<div class="chapter">

<p><span class="pagenum"><a id="Page_v"></a>[v]</span></p>

<h2 class="nobreak" id="TO"><i><span class="smaller">TO</span><br>
F. G. SCOTT.</i></h2>

</div>

<div class="poetry-container">
<div class="poetry">
  <div class="stanza">
    <div class="verse indent0">Can ratt-rime and ragments o’ quenry</div>
    <div class="verse indent0">And recoll o’ Gillha’ requite</div>
    <div class="verse indent0">Your faburdoun, figuration, and gemmell,</div>
    <div class="verse indent0">And prick-sangs’ delight?</div>
  </div>
  <div class="stanza">
    <div class="verse indent0">Tho’ you’ve cappilowed me in the reapin’</div>
    <div class="verse indent0">—And yours was a bursten kirn tae!—</div>
    <div class="verse indent0">Yet you share your advantage wi’ me</div>
    <div class="verse indent0">In the end o’ the day.</div>
  </div>
  <div class="stanza">
    <div class="verse indent0">And my flytin’ and sclatrie sall be</div>
    <div class="verse indent0">Wi’ your fantice and mocage entwined</div>
    <div class="verse indent0">As the bauch Earth is wi’ the lift</div>
    <div class="verse indent0">Or fate wi’ mankind!</div>
  </div>
</div>
</div>

<p><span class="pagenum"><a id="Page_vi"></a>[vi]</span></p>

<hr class="chap x-ebookmaker-drop">

<div class="chapter">

<p><span class="pagenum"><a id="Page_vii"></a>[vii]</span></p>

<h2 class="nobreak" id="AUTHORS_NOTE">AUTHOR’S NOTE.</h2>

</div>

<p>This gallimaufry is dedicated to my friend, Francis
George Scott, the composer, who suggested it, and to
whom, during the course of writing it, I have been
further greatly indebted for co-operative suggestions
and for some of the most penetrating and comprehensive
of modern European criticism.</p>

<p>I would gratefully acknowledge, too, the assistance
I have received from my friend, Dr Pittendrigh Macgillivray,
and from my wife, in the revision of proofs.</p>

<p>To the Editor of ‘The Glasgow Herald’ I have to
tender the customary acknowledgements for his kindness
in allowing me to republish here certain portions
of my poem which originally appeared in his columns.</p>

<p>Drunkenness has a logic of its own with which, even
in these decadent days, I believe a sufficient minority
of my countrymen remain <i>au fait</i>. I would, however,
take the liberty of counselling the others, who have no
personal experience or sympathetic imagination to
guide them, to be chary of attaching any exaggerated
importance, in relation to my book as a whole, to
such inadvertent reflections of their own sober minds<span class="pagenum"><a id="Page_viii"></a>[viii]</span>
as they may from time to time—as in a distorting
mirror—detect in these pages, and of attempting, in,
no doubt, a spirit of real helpfulness, to confer, on the
basis of these, a species of intelligibility foreign to its
nature, upon my poem. It would have been only
further misleading these good folks, therefore, if I had
(as, arbitrarily enough at best, I might have done)
divided my poem into sections or in other ways supplied
any of those “hand-rails” which raise false hopes in
the ingenuous minds of readers whose rational intelligences
are all too insusceptible of realising the enormities
of which “highbrows” of my type are capable—even
in Scotland.</p>

<p>I would suggest, on the other hand, if I may, that
they should avoid subtleties and simply persist in the
pretence that my “synthetic Scots” presents insuperable
difficulties to understanding, while continuing to
espouse with all the impressiveness at their command
the counter-claims of “sensible poetry.”</p>

<p>The whole thing must, of course, be pronounced
<i>more Boreali</i>.</p>

<p class="right">H. M’D.</p>

<hr class="chap x-ebookmaker-drop">

<div class="chapter">

<p><span class="pagenum"><a id="Page_1"></a>[1]</span></p>

<h2 class="nobreak" id="A_DRUNK_MAN_LOOKS_AT_THE_THISTLE">A DRUNK MAN LOOKS AT THE THISTLE.</h2>

</div>

<figure class="figcenter illowp100" id="line" style="max-width: 7.8125em;">
  <img class="w100" src="images/line.jpg" alt=" ">
</figure>

<div class="poetry-container">
<div class="poetry">
  <div class="stanza">
    <div class="verse indent0">I amna’ fou’ sae muckle as tired—deid dune.</div>
    <div class="verse indent0">It’s gey and hard wark’ coupin’ gless for gless</div>
    <div class="verse indent0">Wi’ Cruivie and Gilsanquhar and the like,</div>
    <div class="verse indent0">And I’m no’ juist as bauld as aince I wes.</div>
  </div>
  <div class="stanza">
    <div class="verse indent0">The elbuck fankles in the coorse o’ time,</div>
    <div class="verse indent0">The sheckle’s no’ sae souple, and the thrapple</div>
    <div class="verse indent0">Grows deef and dour: nae langer up and doun</div>
    <div class="verse indent0">Gleg as a squirrel speils the Adam’s apple.</div>
  </div>
  <div class="stanza">
    <div class="verse indent0">Forbye, the stuffie’s no’ the real Mackay.</div>
    <div class="verse indent0">The sun’s sel’ aince, as sune as ye began it,</div>
    <div class="verse indent0">Riz in your vera saul: but what keeks in</div>
    <div class="verse indent0">Noo is in truth the vilest “saxpenny planet.”</div>
  </div>
  <div class="stanza">
    <div class="verse indent0">And as the worth’s gane doun the cost has risen.</div>
    <div class="verse indent0">Yin canna thow the cockles o’ yin’s hert</div>
    <div class="verse indent0">Wi’oot ha’en’ cauld feet noo, jalousin’ what</div>
    <div class="verse indent0">The wife’ll say (I dinna blame her fur’t).</div><span class="pagenum"><a id="Page_2"></a>[2]</span>
  </div>
  <div class="stanza">
    <div class="verse indent0">It’s robbin’ Peter to pey Paul at least....</div>
    <div class="verse indent0">And a’ that’s Scotch aboot it is the name,</div>
    <div class="verse indent0">Like a’ thing else ca’d Scottish nooadays</div>
    <div class="verse indent0">—A’ destitute o’ speerit juist the same.</div>
  </div>
  <div class="stanza">
    <div class="verse indent0">(To prove my saul is Scots I maun begin</div>
    <div class="verse indent0">Wi’ what’s still deemed Scots and the folk expect,</div>
    <div class="verse indent0">And spire up syne by visible degrees</div>
    <div class="verse indent0">To heichts whereo’ the fules ha’e never recked.</div>
  </div>
  <div class="stanza">
    <div class="verse indent0">But aince I get them there I’ll whummle them</div>
    <div class="verse indent0">And souse the craturs in the nether deeps,</div>
    <div class="verse indent0">—For it’s nae choice, and ony man s’ud wish</div>
    <div class="verse indent0">To dree the goat’s weird tae as weel’s the sheep’s!)</div>
  </div>
  <div class="stanza">
    <div class="verse indent0">Heifetz in tartan, and Sir Harry Lauder!</div>
    <div class="verse indent0">Whaur’s Isadora Duncan dancin’ noo?</div>
    <div class="verse indent0">Is Mary Garden in Chicago still</div>
    <div class="verse indent0">And Duncan Grant in Paris—and me fou’?</div>
  </div>
  <div class="stanza">
    <div class="verse indent0"><i>Sic transit gloria Scotia</i>—a’ the floo’ers</div>
    <div class="verse indent0">O’ the Forest are wede awa’. (A blin’ bird’s nest</div>
    <div class="verse indent0">Is aiblins biggin’ in the thistle tho’?...</div>
    <div class="verse indent0">And better blin’ if’ts brood is like the rest!)</div>
  </div>
  <div class="stanza">
    <div class="verse indent0">You canna gang to a Burns supper even</div>
    <div class="verse indent0">Wi’oot some wizened scrunt o’ a knock-knee</div>
    <div class="verse indent0">Chinee turns roon to say, “Him Haggis—velly goot!”</div>
    <div class="verse indent0">And ten to wan the piper is a Cockney.</div>
  </div>
  <div class="stanza">
    <div class="verse indent0">No’ wan in fifty kens a wurd Burns wrote</div>
    <div class="verse indent0">But misapplied is a’body’s property,</div>
    <div class="verse indent0">And gin there was his like alive the day</div>
    <div class="verse indent0">They’d be the last a kennin’ haund to gie—</div><span class="pagenum"><a id="Page_3"></a>[3]</span>
  </div>
  <div class="stanza">
    <div class="verse indent0">Croose London Scotties wi’ their braw shirt fronts</div>
    <div class="verse indent0">And a’ their fancy freen’s, rejoicin’</div>
    <div class="verse indent0">That similah gatherings in Timbuctoo,</div>
    <div class="verse indent0">Bagdad—and Hell, nae doot—are voicin’</div>
  </div>
  <div class="stanza">
    <div class="verse indent0">Burns’ sentiments o’ universal love,</div>
    <div class="verse indent0">In pidgin’ English or in wild-fowl Scots,</div>
    <div class="verse indent0">And toastin’ ane wha’s nocht to them but an</div>
    <div class="verse indent0">Excuse for faitherin’ Genius wi’ <i>their</i> thochts.</div>
  </div>
  <div class="stanza">
    <div class="verse indent0">A’ <i>they’ve</i> to say was aften said afore</div>
    <div class="verse indent0">A lad was born in Kyle to blaw aboot.</div>
    <div class="verse indent0">What unco fate mak’s <i>him</i> the dumpin’-grun’</div>
    <div class="verse indent0">For a’ the sloppy rubbish they jaw oot?</div>
  </div>
  <div class="stanza">
    <div class="verse indent0">Mair nonsense has been uttered in his name</div>
    <div class="verse indent0">Than in ony’s barrin’ liberty and Christ.</div>
    <div class="verse indent0">If this keeps spreedin’ as the drink declines,</div>
    <div class="verse indent0">Syne turns to tea, wae’s me for the <i>Zeitgeist</i>!</div>
  </div>
  <div class="stanza">
    <div class="verse indent0">Rabbie, wad’st thou wert here—the warld hath need,</div>
    <div class="verse indent0">And Scotland mair sae, o’ the likes o’ thee!</div>
    <div class="verse indent0">The whisky that aince moved your lyre’s become</div>
    <div class="verse indent0">A laxative for a’ loquacity.</div>
  </div>
  <div class="stanza">
    <div class="verse indent0">O gin they’d stegh their guts and haud their wheesht</div>
    <div class="verse indent0">I’d thole it, for “a man’s a man,” I ken,</div>
    <div class="verse indent0">But though the feck ha’e plenty o’ the “a’ that,”</div>
    <div class="verse indent0">They’re nocht but zoologically men.</div>
  </div>
  <div class="stanza">
    <div class="verse indent0">I’m haverin’, Rabbie, but ye understaun’</div>
    <div class="verse indent0">It gets my dander up to see your star</div>
    <div class="verse indent0">A bauble in Babel, banged like a saxpence</div>
    <div class="verse indent0">’Twixt Burbank’s Baedeker and Bleistein’s cigar.</div><span class="pagenum"><a id="Page_4"></a>[4]</span>
  </div>
  <div class="stanza">
    <div class="verse indent0">There’s nane sae ignorant but think they can</div>
    <div class="verse indent0">Expatiate on <i>you</i>, if on nae ither.</div>
    <div class="verse indent0">The sumphs ha’e ta’en you at your wird, and, fegs!</div>
    <div class="verse indent0">The foziest o’ them claims to be a—Brither!</div>
  </div>
  <div class="stanza">
    <div class="verse indent0">Syne “Here’s the cheenge”—the star o’ Rabbie Burns.</div>
    <div class="verse indent0">Sma’ cheenge, “Twinkle, Twinkle.” The memory slips</div>
    <div class="verse indent0">As G. K. Chesterton heaves up to gi’e</div>
    <div class="verse indent0">“The Immortal Memory” in a huge eclipse,</div>
  </div>
  <div class="stanza">
    <div class="verse indent0">Or somebody else as famous if less fat.</div>
    <div class="verse indent0">You left the like in Embro’ in a scunner</div>
    <div class="verse indent0">To booze wi’ thieveless cronies sic as me.</div>
    <div class="verse indent0">I’se warrant you’d shy clear o’ a’ the hunner</div>
  </div>
  <div class="stanza">
    <div class="verse indent0">Odd Burns’ Clubs tae, or ninety-nine o’ them,</div>
    <div class="verse indent0">And haud your birthday in a different kip</div>
    <div class="verse indent0">Whaur your name isna’ ta’en in vain—as Christ</div>
    <div class="verse indent0">Gied a’ Jerusalem’s Pharisees the slip,</div>
  </div>
  <div class="stanza">
    <div class="verse indent0">—Christ wha’d ha’e been Chief Rabbi gin he’d lik’t!—</div>
    <div class="verse indent0">Wi’ publicans and sinners to forgether,</div>
    <div class="verse indent0">But, losh! the publicans noo are Pharisees,</div>
    <div class="verse indent0">And I’m no’ shair o’ maist the sinners either.</div>
  </div>
  <div class="stanza">
    <div class="verse indent0">But that’s aside the point! I’ve got fair waun’ert.</div>
    <div class="verse indent0">It’s no’ that I’m sae fou’ as juist deid dune,</div>
    <div class="verse indent0">And dinna ken as muckle’s whaur I am</div>
    <div class="verse indent0">Or hoo I’ve come to sprawl here ’neth the mune</div>
  </div>
  <div class="stanza">
    <div class="verse indent0">That’s it! It isna me that’s fou’ at a’,</div>
    <div class="verse indent0">But the fu’ mune, the doited jade, that’s led</div>
    <div class="verse indent0">Me fer agley, or ’mogrified the warld.</div>
    <div class="verse indent0">—For a’ I ken I’m safe in my ain bed.</div><span class="pagenum"><a id="Page_5"></a>[5]</span>
  </div>
  <div class="stanza">
    <div class="verse indent0"><i>Jean! Jean!</i> Gin <i>she</i>’s no’ here it’s no’ <i>oor</i> bed,</div>
    <div class="verse indent0">Or else I’m dreamin’ deep and canna wauken,</div>
    <div class="verse indent0">But it’s a fell queer dream if this is no’</div>
    <div class="verse indent0">A real hillside—and thae things thistles and bracken!</div>
  </div>
  <div class="stanza">
    <div class="verse indent0">It’s hard wark haud’n by a thocht worth ha’en’</div>
    <div class="verse indent0">And harder speakin’t, and no’ for ilka man;</div>
    <div class="verse indent0">Maist Thocht’s like whisky—a thoosan’ under proof,</div>
    <div class="verse indent0">And a sair price is pitten on’t even than.</div>
  </div>
  <div class="stanza">
    <div class="verse indent0">As Kirks wi’ Christianity ha’e dune,</div>
    <div class="verse indent0">Burns’ Clubs wi’ Burns—wi’ a’thing it’s the same,</div>
    <div class="verse indent0">The core o’ ocht is only for the few,</div>
    <div class="verse indent0">Scorned by the mony, thrang wi’ts empty name.</div>
  </div>
  <div class="stanza">
    <div class="verse indent0">And a’ the names in History mean nocht</div>
    <div class="verse indent0">To maist folk but “ideas o’ their ain,”</div>
    <div class="verse indent0">The vera opposite o’ onything</div>
    <div class="verse indent0">The Deid ’ud awn gin they cam’ back again.</div>
  </div>
  <div class="stanza">
    <div class="verse indent0">A greater Christ, a greater Burns, may come.</div>
    <div class="verse indent0">The maist they’ll dae is to gi’e bigger pegs</div>
    <div class="verse indent0">To folly and conceit to hank their rubbish on.</div>
    <div class="verse indent0">They’ll cheenge folks’ talk but no their natures, fegs!</div>
  </div>
  <div class="stanza">
    <div class="verse indent0">I maun feed frae the common trough ana’</div>
    <div class="verse indent0">Whaur a’ the lees o’ hope are jumbled up;</div>
    <div class="verse indent0">While centuries like pigs are slorpin’ owre’t</div>
    <div class="verse indent0">Sall my wee ’oor be cryin’: “Let pass this cup?”</div>
  </div>
  <div class="stanza">
    <div class="verse indent0">In wi’ your gruntle then, puir wheengin’ saul,</div>
    <div class="verse indent0">Lap up the ugsome aidle wi’ the lave,</div>
    <div class="verse indent0">What gin it’s your ain vomit that you swill</div>
    <div class="verse indent0">And frae Life’s gantin’ and unfaddomed grave?</div><span class="pagenum"><a id="Page_6"></a>[6]</span>
  </div>
  <div class="stanza">
    <div class="verse indent0">I doot I’m geylies mixed, like Life itsel’,</div>
    <div class="verse indent0">But I was never ane that thocht to pit</div>
    <div class="verse indent0">An ocean in a mutchkin. As the haill’s</div>
    <div class="verse indent0">Mair than the pairt sae I than reason yet.</div>
  </div>
  <div class="stanza">
    <div class="verse indent0">I dinna haud the warld’s end in my heid</div>
    <div class="verse indent0">As maist folk think they dae; nor filter truth</div>
    <div class="verse indent0">In fishy gills through which its tides may poor</div>
    <div class="verse indent0">For ony <i>animalculæ</i> forsooth.</div>
  </div>
  <div class="stanza">
    <div class="verse indent0">I lauch to see my crazy little brain</div>
    <div class="verse indent0">—And ither folks’—tak’n itsel’ seriously,</div>
    <div class="verse indent0">And in a sudden lowe o’ fun my saul</div>
    <div class="verse indent0">Blinks dozent as the owl I ken’t to be.</div>
  </div>
  <div class="stanza">
    <div class="verse indent0">I’ll ha’e nae hauf-way hoose, but aye be whaur</div>
    <div class="verse indent0">Extremes meet—it’s the only way I ken</div>
    <div class="verse indent0">To dodge the curst conceit o’ bein’ richt</div>
    <div class="verse indent0">That damns the vast majority o’ men.</div>
  </div>
  <div class="stanza">
    <div class="verse indent0">I’ll bury nae heid like an ostrich’s,</div>
    <div class="verse indent0">Nor yet believe my een and naething else.</div>
    <div class="verse indent0">My senses may advise me, but I’ll be</div>
    <div class="verse indent0">Mysel’ nae maitter what they tell’s....</div>
  </div>
  <div class="stanza">
    <div class="verse indent0">I ha’e nae doot some foreign philosopher</div>
    <div class="verse indent0">Has wrocht a system oot to justify</div>
    <div class="verse indent0">A’ this: but I’m a Scot wha blin’ly follows</div>
    <div class="verse indent0">Auld Scottish instincts, and I winna try.</div>
  </div>
  <div class="stanza">
    <div class="verse indent0">For I’ve nae faith in ocht I can explain,</div>
    <div class="verse indent0">And stert whaur the philosophers leave aff,</div>
    <div class="verse indent0">Content to glimpse its loops I dinna ettle</div>
    <div class="verse indent0">To land the sea serpent’s sel’ wi’ ony gaff.</div><span class="pagenum"><a id="Page_7"></a>[7]</span>
  </div>
  <div class="stanza">
    <div class="verse indent0">Like staundin’ water in a pocket o’</div>
    <div class="verse indent0">Impervious clay I pray I’ll never be,</div>
    <div class="verse indent0">Cut aff and self-sufficient, but let reenge</div>
    <div class="verse indent0">Heichts o’ the lift and benmaist deeps o’ sea.</div>
  </div>
  <div class="stanza">
    <div class="verse indent0">Water! Water! There was owre muckle o’t</div>
    <div class="verse indent0">In yonder whisky, sae I’m in deep water</div>
    <div class="verse indent0">(And gin I could wun hame I’d be in het,</div>
    <div class="verse indent0">For even Jean maun natter, natter, natter)....</div>
  </div>
  <div class="stanza">
    <div class="verse indent0">And in the toon that I belang tae</div>
    <div class="verse indent0">—What tho’ts Montrose or Nazareth?—</div>
    <div class="verse indent0">Helplessly the folk continue</div>
    <div class="verse indent0">To lead their livin’ death!...</div>
  </div>
  <div class="stanza">
    <div class="verse indent2"><a id="FNanchor_1" href="#Footnote_1" class="fnanchor">[1]</a><i>At darknin’ hings abune the howff</i></div>
    <div class="verse indent2"><i>A weet and wild and eisenin’ air.</i></div>
    <div class="verse indent2"><i>Spring’s spirit wi’ its waesome sough</i></div>
    <div class="verse indent2"><i>Rules owre the drucken stramash there.</i></div>
  </div>
  <div class="stanza">
    <div class="verse indent2"><i>And heich abune the vennel’s pokiness,</i></div>
    <div class="verse indent2"><i>Whaur a’ the white-weshed cottons lie;</i></div>
    <div class="verse indent2"><i>The Inn’s sign blinters in the mochiness,</i></div>
    <div class="verse indent2"><i>And lood and shrill the bairnies cry.</i></div>
  </div>
  <div class="stanza">
    <div class="verse indent2"><i>The hauflins ’yont the burgh boonds</i></div>
    <div class="verse indent2"><i>Gang ilka nicht, and a’ the same,</i></div>
    <div class="verse indent2"><i>Their bonnets cocked; their bluid that stounds</i></div>
    <div class="verse indent2"><i>Is playin’ at a fine auld game.</i></div>
  </div>
  <div class="stanza">
    <div class="verse indent2"><i>And on the lochan there, hauf-herted</i></div>
    <div class="verse indent2"><i>Wee screams and creakin’ oar-locks soon’,</i></div>
    <div class="verse indent2"><i>And in the lift, heich, hauf-averted,</i></div>
    <div class="verse indent2"><i>The mune looks owre the yirdly roon’.</i></div><span class="pagenum"><a id="Page_8"></a>[8]</span>
  </div>
  <div class="stanza">
    <div class="verse indent2"><i>And ilka evenin’, derf and serious</i></div>
    <div class="verse indent2"><i>(Jean ettles nocht o’ this, puir lass),</i></div>
    <div class="verse indent2"><i>In liquor, raw yet still mysterious,</i></div>
    <div class="verse indent2"><i>A’e freend’s aye mirrored in my glass.</i></div>
  </div>
  <div class="stanza">
    <div class="verse indent2"><i>Ahint the sheenin’ coonter gruff</i></div>
    <div class="verse indent2"><i>Thrang barmen ding the tumblers doun</i></div>
    <div class="verse indent2"><i>“In vino veritas” cry rough</i></div>
    <div class="verse indent2"><i>And reid-een’d fules that in it droon.</i></div>
  </div>
  <div class="stanza">
    <div class="verse indent2"><i>But ilka evenin’ fey and fremt</i></div>
    <div class="verse indent2"><i>(Is it a dream nae wauk’nin’ proves?)</i></div>
    <div class="verse indent2"><i>As to a trystin’-place undreamt,</i></div>
    <div class="verse indent2"><i>A silken leddy darkly moves.</i></div>
  </div>
  <div class="stanza">
    <div class="verse indent2"><i>Slow gangs she by the drunken anes,</i></div>
    <div class="verse indent2"><i>And lanely by the winnock sits;</i></div>
    <div class="verse indent2"><i>Frae’r robes, atour the sunken anes,</i></div>
    <div class="verse indent2"><i>A rooky dwamin’ perfume flits.</i></div>
  </div>
  <div class="stanza">
    <div class="verse indent2"><i>Her gleamin’ silks, the taperin’</i></div>
    <div class="verse indent2"><i>O’ her ringed fingers, and her feathers</i></div>
    <div class="verse indent2"><i>Move dimly like a dream wi’in,</i></div>
    <div class="verse indent2"><i>While endless faith aboot them gethers.</i></div>
  </div>
  <div class="stanza">
    <div class="verse indent2"><i>I seek, in this captivity,</i></div>
    <div class="verse indent2"><i>To pierce the veils that darklin’ fa’</i></div>
    <div class="verse indent2"><i>—See white clints slidin’ to the sea,</i></div>
    <div class="verse indent2"><i>And hear the horns o’ Elfland blaw.</i></div>
  </div>
  <div class="stanza">
    <div class="verse indent2"><i>I ha’e dark secrets’ turns and twists,</i></div>
    <div class="verse indent2"><i>A sun is gi’en to me to haud,</i></div>
    <div class="verse indent2"><i>The whisky in my bluid insists,</i></div>
    <div class="verse indent2"><i>And spiers my benmaist history, lad.</i></div><span class="pagenum"><a id="Page_9"></a>[9]</span>
  </div>
  <div class="stanza">
    <div class="verse indent2"><i>And owre my brain the flitterin’</i></div>
    <div class="verse indent2"><i>O’ the dim feathers gangs aince mair,</i></div>
    <div class="verse indent2"><i>And, faddomless, the dark blue glitterin’</i></div>
    <div class="verse indent2"><i>O’ twa een in the ocean there.</i></div>
  </div>
  <div class="stanza">
    <div class="verse indent2"><i>My soul stores up this wealth unspent,</i></div>
    <div class="verse indent2"><i>The key is safe and nane’s but mine.</i></div>
    <div class="verse indent2"><i>You’re richt, auld drunk impenitent,</i></div>
    <div class="verse indent2"><i>I ken it tae—the truth’s in wine!</i></div>
  </div>
  <div class="stanza">
    <div class="verse indent0">The munelicht’s like a lookin’-glass,</div>
    <div class="verse indent0">The thistle’s like mysel’,</div>
    <div class="verse indent0">But whaur ye’ve gane, my bonnie lass.</div>
    <div class="verse indent0">Is mair than I can tell.</div>
  </div>
  <div class="stanza">
    <div class="verse indent0">Were you a vision o’ mysel’,</div>
    <div class="verse indent0">Transmuted by the mellow liquor?</div>
    <div class="verse indent0">Neist time I glisk you in a glass,</div>
    <div class="verse indent0">I’se warrant I’ll mak’ siccar.</div>
  </div>
  <div class="stanza">
    <div class="verse indent0">A man’s a clean contrairy sicht</div>
    <div class="verse indent0">Turned this way in-ootside,</div>
    <div class="verse indent0">And, fegs, I feel like Dr Jekyll</div>
    <div class="verse indent0">Tak’n guid tent o’ Mr Hyde....</div>
  </div>
  <div class="stanza">
    <div class="verse indent0">Gurly thistle—hic—you canna</div>
    <div class="verse indent0">Daunton me wi’ your shaggy mien,</div>
    <div class="verse indent0">I’m sair—hic—needin’ a shave,</div>
    <div class="verse indent0">That’s plainly to be seen.</div>
  </div>
  <div class="stanza">
    <div class="verse indent0">But what aboot it—hic—aboot it?</div>
    <div class="verse indent0">Mony a man’s been that afore.</div>
    <div class="verse indent0">It’s no’ a fact that in his lugs</div>
    <div class="verse indent0">A wund like this need roar!...</div><span class="pagenum"><a id="Page_10"></a>[10]</span>
  </div>
  <div class="stanza">
    <div class="verse indent2"><a id="FNanchor_2" href="#Footnote_2" class="fnanchor">[2]</a><i>I hae forekent ye! O I hae forekent.</i></div>
    <div class="verse indent2"><i>The years forecast your face afore they went.</i></div>
    <div class="verse indent2"><i>A licht I canna thole is in the lift.</i></div>
    <div class="verse indent2"><i>I bide in silence your slow-comin’ pace.</i></div>
    <div class="verse indent2"><i>The ends o’ space are bricht: at last—oh swift!</i></div>
    <div class="verse indent2"><i>While terror clings to me—an unkent face!</i></div>
  </div>
  <div class="stanza">
    <div class="verse indent2"><i>Ill-faith stirs in me as she comes at last,</i></div>
    <div class="verse indent2"><i>The features lang forekent ... are unforecast.</i></div>
    <div class="verse indent2"><i>O it gangs hard wi’me, I am forspent.</i></div>
    <div class="verse indent2"><i>Deid dreams ha’e beaten me and a face unkent</i></div>
    <div class="verse indent2"><i>And generations that I thocht unborn</i></div>
    <div class="verse indent2"><i>Hail the strange Goddess frae my hert’s-hert torn!</i>...</div>
  </div>
  <div class="stanza">
    <div class="verse indent0">Or dost thou mak’ a thistle o’ me, wumman? But for thee</div>
    <div class="verse indent0">I were as happy as the munelicht, withoot care,</div>
    <div class="verse indent0">But thocht o’ thee—o’ thy contempt and ire—</div>
    <div class="verse indent0">Turns hauf the warld into the youky thistle there,</div>
  </div>
  <div class="stanza">
    <div class="verse indent0">Feedin’ on the munelicht and transformin’ it</div>
    <div class="verse indent0">To this wanrestfu’ growth that winna let me be.</div>
    <div class="verse indent0">The munelicht is the freedom that I’d ha’e</div>
    <div class="verse indent0">But for this cursèd Conscience thou hast set in me.</div>
  </div>
  <div class="stanza">
    <div class="verse indent0">It is morality, the knowledge o’ Guid and Ill,</div>
    <div class="verse indent0">Fear, shame, pity, like a will and wilyart growth,</div>
    <div class="verse indent0">That kills a’ else wi’in its reach and craves</div>
    <div class="verse indent0">Nae less at last than a’ the warld to gi’e it scouth.</div>
  </div>
  <div class="stanza">
    <div class="verse indent0">The need to wark, the need to think, the need to be,</div>
    <div class="verse indent0">And a’ thing that twists Life into a certain shape</div>
    <div class="verse indent0">And interferes wi’ perfect liberty—</div>
    <div class="verse indent0">These feed this Frankenstein that nae man can escape.</div><span class="pagenum"><a id="Page_11"></a>[11]</span>
  </div>
  <div class="stanza">
    <div class="verse indent0">For ilka thing a man can be or think or dae</div>
    <div class="verse indent0">Aye leaves a million mair unbeen, unthocht, undune,</div>
    <div class="verse indent0">Till his puir warped performance is,</div>
    <div class="verse indent0">To a’ that micht ha’ been, a thistle to the mune.</div>
  </div>
  <div class="stanza">
    <div class="verse indent0">It is Mortality itsel’—the mortal coil,</div>
    <div class="verse indent0">Mockin’ Perfection, Man afore the Throne o’ God.</div>
    <div class="verse indent0">He yet has bigged himsel’, Man torn in twa</div>
    <div class="verse indent0">And glorious in the lift and grisly on the sod!...</div>
  </div>
  <div class="stanza">
    <div class="verse indent0">There’s nocht sae sober as a man blin’ drunk.</div>
    <div class="verse indent0">I maun ha’e got an unco bellyfu’</div>
    <div class="verse indent0">To jaw like this—and yet what I am sayin’</div>
    <div class="verse indent0">Is a’ the apter, aiblins, to be true.</div>
  </div>
  <div class="stanza">
    <div class="verse indent0">This munelicht’s fell like whisky noo I see’t.</div>
    <div class="verse indent0">—Am I a thingum mebbe that is kept</div>
    <div class="verse indent0">Preserved in spirits in a muckle bottle</div>
    <div class="verse indent0">Lang centuries efter sin’ wi’ Jean I slept?</div>
  </div>
  <div class="stanza">
    <div class="verse indent0">—Mounted on a hillside, wi’ the thistles</div>
    <div class="verse indent0">And bracken for verisimilitude,</div>
    <div class="verse indent0">Like a stuffed bird on metal like a brainch,</div>
    <div class="verse indent0">Or a seal on a stump o’ rock-like wood?</div>
  </div>
  <div class="stanza">
    <div class="verse indent0">Or am I juist a figure in a scene</div>
    <div class="verse indent0">O’ Scottish life A.D. one-nine-two-five?</div>
    <div class="verse indent0">The haill thing kelters like a theatre claith</div>
    <div class="verse indent0">Till I micht fancy that I was alive!</div>
  </div>
  <div class="stanza">
    <div class="verse indent0">I dinna ken and nae man ever can.</div>
    <div class="verse indent0">I micht be in my ain bed efter a’.</div>
    <div class="verse indent0">The haill damned thing’s a dream for ocht we ken,</div>
    <div class="verse indent0">—The Warld and Life and Daith, Heaven, Hell ana’.</div><span class="pagenum"><a id="Page_12"></a>[12]</span>
  </div>
  <div class="stanza">
    <div class="verse indent0">We maun juist tak’ things as we find them then,</div>
    <div class="verse indent0">And mak’ a kirk or mill o’ them as we can,</div>
    <div class="verse indent0">—And yet I feel this muckle thistle’s staun’in’</div>
    <div class="verse indent0">Atween me and the mune as pairt o’ a Plan.</div>
  </div>
  <div class="stanza">
    <div class="verse indent0">It isna there—nor me—by accident.</div>
    <div class="verse indent0">We’re brocht thegither for a certain reason,</div>
    <div class="verse indent0">Ev’n gin it’s naething mair than juist to gi’e</div>
    <div class="verse indent0">My jaded soul a necessary <i>frisson</i>.</div>
  </div>
  <div class="stanza">
    <div class="verse indent0">I never saw afore a thistle quite</div>
    <div class="verse indent0">Sae intimately, or at sic an ’oor.</div>
    <div class="verse indent0">There’s something in the fickle licht that gi’es</div>
    <div class="verse indent0">A different life to’t and an unco poo’er.</div>
  </div>
  <div class="stanza">
    <div class="verse indent2"><a id="FNanchor_3" href="#Footnote_3" class="fnanchor">[3]</a>“<i>Rootit on gressless peaks, whaur its erect</i></div>
    <div class="verse indent2"><i>And jaggy leafs, austerely cauld and dumb,</i></div>
    <div class="verse indent2"><i>Haud the slow scaly serpent in respect,</i></div>
    <div class="verse indent2"><i>The Gothic thistle, whaur the insect’s hum</i></div>
    <div class="verse indent2"><i>Soon’s fer aff, lifts abune the rock it scorns</i></div>
    <div class="verse indent2"><i>Its rigid virtue for the Heavens to see.</i></div>
    <div class="verse indent2"><i>The too’ering boulders gaird it. And the bee</i></div>
    <div class="verse indent2"><i>Mak’s honey frae the roses on its thorns.</i>”</div>
  </div>
  <div class="stanza">
    <div class="verse indent0">But that’s a Belgian refugee, of coorse.</div>
    <div class="verse indent0"><i>This</i> Freudian complex has somehoo slunken</div>
    <div class="verse indent0">Frae Scotland’s soul—the Scots aboulia—</div>
    <div class="verse indent0">Whilst a’ its <i>terra nullius</i> is <i>betrunken</i>.</div>
  </div>
  <div class="stanza">
    <div class="verse indent0">And a’ the country roon’ aboot it noo</div>
    <div class="verse indent0">Lies clapt and shrunken syne like somebody wha</div>
    <div class="verse indent0">Has lang o’ seven devils been possessed;</div>
    <div class="verse indent0">Then when he turns a corner tines them a’,</div><span class="pagenum"><a id="Page_13"></a>[13]</span>
  </div>
  <div class="stanza">
    <div class="verse indent0">Or like a body that has tint its soul.</div>
    <div class="verse indent0">Perched like a monkey on its heedless kist,</div>
    <div class="verse indent0">Or like a sea that peacefu’ fa’s again</div>
    <div class="verse indent0">When frae its deeps an octopus is fished.</div>
  </div>
  <div class="stanza">
    <div class="verse indent0">I canna feel it has to dae wi’ me</div>
    <div class="verse indent0">Mair than a composite diagram o’</div>
    <div class="verse indent0">Cross-sections o’ my forbears’ organs</div>
    <div class="verse indent0">—And mine—’ud bring a kind o’ freen’ly glow.</div>
  </div>
  <div class="stanza">
    <div class="verse indent0">And yet like bindweed through my clay it’s run,</div>
    <div class="verse indent0">And a’ my folks’—it’s queer to see’t unroll.</div>
    <div class="verse indent0">My ain soul looks me in the face, as ’twere,</div>
    <div class="verse indent0">And mair than my ain soul—my nation’s soul!</div>
  </div>
  <div class="stanza">
    <div class="verse indent0">And sall a Belgian pit it into words</div>
    <div class="verse indent0">And sing a sang to’t syne, and no’ a Scot?</div>
    <div class="verse indent0">Oors is a wilder thistle, and Ramaekers</div>
    <div class="verse indent0">Canna bear aff the gree—avaunt the thocht!</div>
  </div>
  <div class="stanza">
    <div class="verse indent0">To meddle wi’ the thistle and to pluck</div>
    <div class="verse indent0">The figs frae’t is <i>my</i> metier, I think.</div>
    <div class="verse indent0">Awak’, my muse, and gin you’re in puir fettle,</div>
    <div class="verse indent0">We aye can blame it on th’ inferior drink.</div>
  </div>
  <div class="stanza">
    <div class="verse indent0">T. S. Eliot—it’s a Scottish name—</div>
    <div class="verse indent0">Afore he wrote ‘The Waste Land’ s’ud ha’e come</div>
    <div class="verse indent0">To Scotland here. He wad ha’e written</div>
    <div class="verse indent0">A better poem syne—like this, by gum!</div>
  </div>
  <div class="stanza">
    <div class="verse indent0">Type o’ the wissenschaftsfeindlichkeit,</div>
    <div class="verse indent0">Begriffsmüdigkeit that has gar’t</div>
    <div class="verse indent0">Men try Morphologies der Weltgeschichte,</div>
    <div class="verse indent0">And mad Expressionismus syne in Art.</div><span class="pagenum"><a id="Page_14"></a>[14]</span>
  </div>
  <div class="stanza">
    <div class="verse indent2"><a id="FNanchor_4" href="#Footnote_4" class="fnanchor">[4]</a><i>A shameless thing, for ilka vileness able,</i></div>
    <div class="verse indent2"><i>It is deid grey as dust, the dust o’ a man.</i></div>
    <div class="verse indent2"><i>I perish o’ a nearness I canna win awa’ frae,</i></div>
    <div class="verse indent2"><i>Its deidly coils aboot my buik are thrawn.</i></div>
  </div>
  <div class="stanza">
    <div class="verse indent2"><i>A shaggy poulp, embracin’ me and stingin’,</i></div>
    <div class="verse indent2"><i>And as a serpent cauld agen’ my hert.</i></div>
    <div class="verse indent2"><i>Its scales are poisoned shafts that jag me to the quick</i></div>
    <div class="verse indent2"><i>—And waur than them’s my scunner’s fearfu’ smert!</i></div>
  </div>
  <div class="stanza">
    <div class="verse indent2"><i>O that its prickles were a knife indeed,</i></div>
    <div class="verse indent2"><i>But it is thowless, flabby, dowf, and numb.</i></div>
    <div class="verse indent2"><i>Sae sluggishly it drains my benmaist life</i></div>
    <div class="verse indent2"><i>A dozent dragon, dreidfu’, deef, and dumb.</i></div>
  </div>
  <div class="stanza">
    <div class="verse indent2"><i>In mum obscurity it twines its obstinate rings</i></div>
    <div class="verse indent2"><i>And hings caressin’ly, its purpose whole;</i></div>
    <div class="verse indent2"><i>And this deid thing, whale-white obscenity,</i></div>
    <div class="verse indent2"><i>This horror that I writhe in—is my soul!</i></div>
  </div>
  <div class="stanza">
    <div class="verse indent0">Is it the munelicht or a leprosy</div>
    <div class="verse indent0">That spreids aboot me; and a thistle</div>
    <div class="verse indent0">Or my ain skeleton through wha’s bare banes</div>
    <div class="verse indent0">A fiendish wund’s begood to whistle?</div>
  </div>
  <div class="stanza">
    <div class="verse indent0">The devil’s lauchter has a <i>hwll</i> like this.</div>
    <div class="verse indent0">My face has flown open like a lid</div>
    <div class="verse indent0">—And gibberin’ on the hillside there</div>
    <div class="verse indent0">Is a’ humanity sae lang has hid!...</div>
  </div>
  <div class="stanza">
    <div class="verse indent0">My harns are seaweed—when the tide is in</div>
    <div class="verse indent0">They swall like blethers and in comfort float,</div>
    <div class="verse indent0">But when the tide is oot they lie like gealed</div>
    <div class="verse indent0">And runkled auld bluid-vessels in a knot!</div><span class="pagenum"><a id="Page_15"></a>[15]</span>
  </div>
  <div class="stanza">
    <div class="verse indent0">The munelicht ebbs and flows and wi’t my thocht,</div>
    <div class="verse indent0">Noo’ movin’ mellow and noo lourd and rough.</div>
    <div class="verse indent0">I ken what I am like in Life and Daith,</div>
    <div class="verse indent0">But Life and Daith for nae man are enough....</div>
  </div>
  <div class="stanza">
    <div class="verse indent0">And O! to think that there are members o’</div>
    <div class="verse indent0">St Andrew’s Societies sleepin’ soon’,</div>
    <div class="verse indent0">Wha to the papers wrote afore they bedded</div>
    <div class="verse indent0">On regimental buttons or buckled shoon,</div>
  </div>
  <div class="stanza">
    <div class="verse indent0">Or use o’ England whaur the U.K.’s meent,</div>
    <div class="verse indent0">Or this or that anent the Blue Saltire,</div>
    <div class="verse indent0">Recruitin’, pedigrees, and Gude kens what,</div>
    <div class="verse indent0">Filled wi’ a proper patriotic fire!</div>
  </div>
  <div class="stanza">
    <div class="verse indent0">Wad I were them—they’ve chosen a better pairt,</div>
    <div class="verse indent0">The couthie craturs, than the ane I’ve ta’en,</div>
    <div class="verse indent0">Tyauvin’ wi’ this root-hewn Scottis soul;</div>
    <div class="verse indent0">A fer, fer better pairt—except for men.</div>
  </div>
  <div class="stanza">
    <div class="verse indent0">Nae doot they’re sober, as a Scot ne’er was,</div>
    <div class="verse indent0">Each tethered to a punctual-snorin’ missus,</div>
    <div class="verse indent0">Whilst I, puir fule, owre continents unkent</div>
    <div class="verse indent0">And wine-dark oceans waunder like Ulysses....</div>
  </div>
  <div class="stanza">
    <div class="verse indent2"><a id="FNanchor_5" href="#Footnote_5" class="fnanchor">[5]</a><i>The Mune sits on my bed the nicht unsocht,</i></div>
    <div class="verse indent2"><i>And mak’s my soul obedient to her will;</i></div>
    <div class="verse indent2"><i>And in the dumb-deid, still as dreams are still,</i></div>
    <div class="verse indent2"><i>Her pupils narrow to bricht threids that thrill</i></div>
    <div class="verse indent2"><i>Aboot the sensuous windin’s o’ her thocht.</i></div><span class="pagenum"><a id="Page_16"></a>[16]</span>
  </div>
  <div class="stanza">
    <div class="verse indent2"><i>But ilka windin’ has its coonter-pairt</i></div>
    <div class="verse indent2"><i>—The opposite ’thoot which it couldna be—</i></div>
    <div class="verse indent2"><i>In some wild kink or queer perversity</i></div>
    <div class="verse indent2"><i>O’ this great thistle, green wi’ jealousy,</i></div>
    <div class="verse indent2"><i>That breenges ’twixt the munelicht and my hert.</i>...</div>
  </div>
  <div class="stanza">
    <div class="verse indent0">Plant, what are you then? Your leafs</div>
    <div class="verse indent0">Mind me o’ the pipes’ lood drone</div>
    <div class="verse indent0">—And a’ your purple tops</div>
    <div class="verse indent0">Are the pirly-wirly notes</div>
    <div class="verse indent0">That gang staggerin’ owre them as they groan.</div>
  </div>
  <div class="stanza">
    <div class="verse indent0">Or your leafs are alligators</div>
    <div class="verse indent0">That ha’e gobbled owre a haill</div>
    <div class="verse indent0">Company o’ Heilant sodgers,</div>
    <div class="verse indent0">And left naethin’ but the toories</div>
    <div class="verse indent0">O’ their Balmoral bonnets to tell the tale.</div>
  </div>
  <div class="stanza">
    <div class="verse indent0">Or a muckle bellows blawin’</div>
    <div class="verse indent0">Wi’ the sperks a’ whizzin’ oot;</div>
    <div class="verse indent0">Or green tides sweeshin’</div>
    <div class="verse indent0">’Neth heich-skeich stars,</div>
    <div class="verse indent0">Or centuries fleein’ doun a water-chute.</div>
  </div>
  <div class="stanza">
    <div class="verse indent0">Grinnin’ gargoyle by a saint,</div>
    <div class="verse indent0">Mephistopheles in Heaven,</div>
    <div class="verse indent0">Skeleton at a tea-meetin’,</div>
    <div class="verse indent0">Missin’ link—or creakin’</div>
    <div class="verse indent0">Hinge atween the deid and livin’....</div>
  </div>
  <div class="stanza">
    <div class="verse indent0">(I kent a Terrier in a sham fecht aince,</div>
    <div class="verse indent0">Wha louped a dyke and landed on a thistle.</div>
    <div class="verse indent0">He’d naething on ava aneth his kilt.</div>
    <div class="verse indent0">Schönberg has nae notation for his whistle.)...</div><span class="pagenum"><a id="Page_17"></a>[17]</span>
  </div>
  <div class="stanza">
    <div class="verse indent0">(Gin you’re surprised a village drunk</div>
    <div class="verse indent0">Foreign references s’ud fool in,</div>
    <div class="verse indent0">You ha’ena the respect you s’ud</div>
    <div class="verse indent0">For oor guid Scottish schoolin’.</div>
  </div>
  <div class="stanza">
    <div class="verse indent0">For we’ve the maist unlikely folk</div>
    <div class="verse indent0">Aye braggin’ o’ oor lear,</div>
    <div class="verse indent0">And, tho’ I’m drunk, for Scotland’s sake</div>
    <div class="verse indent0">I tak’ my barrowsteel here!</div>
  </div>
  <div class="stanza">
    <div class="verse indent0">Yet Europe’s faur eneuch for me,</div>
    <div class="verse indent0">Puir fule, when bairns ken mair</div>
    <div class="verse indent0">O’ th’ ither warld than I o’ this</div>
    <div class="verse indent0">—But that’s no’ here nor there!)...</div>
  </div>
  <div class="stanza">
    <div class="verse indent0">Guid sakes, I’m in a dreidfu’ state.</div>
    <div class="verse indent0">I’ll ha’e nae inklin’ sune</div>
    <div class="verse indent0">Gin I’m the drinker or the drink,</div>
    <div class="verse indent0">The thistle or the mune.</div>
  </div>
  <div class="stanza">
    <div class="verse indent0">I’m geylies feart I couldna tell</div>
    <div class="verse indent0">Gin I su’d lay me doon</div>
    <div class="verse indent0">The difference betwixt the warld</div>
    <div class="verse indent0">And my ain heid gaen’ roon’!...</div>
  </div>
  <div class="stanza">
    <div class="verse indent0">Drums in the Walligate, pipes in the air,</div>
    <div class="verse indent0">Come and hear the cryin’ o’ the Fair.</div>
  </div>
  <div class="stanza">
    <div class="verse indent0">A’ as it used to be, when I was a loon</div>
    <div class="verse indent0">On Common-Ridin’ Day in the Muckle Toon.</div>
  </div>
  <div class="stanza">
    <div class="verse indent0">The bearer twirls the Bannock-and-Saut-Herrin’,</div>
    <div class="verse indent0">The Croon o’ Roses through the lift is farin’,</div><span class="pagenum"><a id="Page_18"></a>[18]</span>
  </div>
  <div class="stanza">
    <div class="verse indent0">The aucht-fit thistle wallops on hie;</div>
    <div class="verse indent0">In heather besoms a’ the hills gang by.</div>
  </div>
  <div class="stanza">
    <div class="verse indent0">But noo it’s a’ the fish o’ the sea</div>
    <div class="verse indent0">Nailed on the roond o’ the Earth to me.</div>
  </div>
  <div class="stanza">
    <div class="verse indent0">Beauty and Love that are bobbin’ there;</div>
    <div class="verse indent0">Syne the breengin’ growth that alane I bear;</div>
  </div>
  <div class="stanza">
    <div class="verse indent0">And Scotland followin’ on ahint</div>
    <div class="verse indent0">For threepenny bits spleet-new frae the mint.</div>
  </div>
  <div class="stanza">
    <div class="verse indent0">Drums in the Walligate, pipes in the air,</div>
    <div class="verse indent0">The wallopin’ thistle is ill to bear.</div>
  </div>
  <div class="stanza">
    <div class="verse indent0">But I’ll dance the nicht wi’ the stars o’ Heaven</div>
    <div class="verse indent0">In the Mairket Place as shair’s I’m livin’.</div>
  </div>
  <div class="stanza">
    <div class="verse indent0">Easy to cairry roses or herrin’,</div>
    <div class="verse indent0">And the lave may weel their threepenny bits earn.</div>
  </div>
  <div class="stanza">
    <div class="verse indent0">Devil the star! It’s Jean I’ll ha’e</div>
    <div class="verse indent0">Again as she was on her weddin’ day....</div>
  </div>
  <div class="stanza">
    <div class="verse indent0">Nerves in stounds o’ delight,</div>
    <div class="verse indent0">Muscles in pride o’ power,</div>
    <div class="verse indent0">Bluid as wi’ roses dight</div>
    <div class="verse indent0">Life’s toppin’ pinnacles owre,</div>
    <div class="verse indent0">The thistle yet’ll unite</div>
    <div class="verse indent0">Man and the Infinite!</div>
  </div>
  <div class="stanza">
    <div class="verse indent0">Swippert and swith wi’ virr</div>
    <div class="verse indent0">In the howes o’ man’s hert</div>
    <div class="verse indent0">Forever its muckle roots stir</div>
    <div class="verse indent0">Like a Leviathan astert,</div>
    <div class="verse indent0">Till’ts coils like a thistle’s leafs</div>
    <div class="verse indent0">Sweep space wi’ levin sheafs.</div><span class="pagenum"><a id="Page_19"></a>[19]</span>
  </div>
  <div class="stanza">
    <div class="verse indent0">Frae laichest deeps o’ the ocean</div>
    <div class="verse indent0">It rises in flight upon flight,</div>
    <div class="verse indent0">And ’yont its uttermaist motion</div>
    <div class="verse indent0">Can still set roses alight,</div>
    <div class="verse indent0">As else unreachable height</div>
    <div class="verse indent0">Fa’s under its triumphin’ sight.</div>
  </div>
  <div class="stanza">
    <div class="verse indent0">Here is the root that feeds</div>
    <div class="verse indent0">The shank wi’ the blindin’ wings</div>
    <div class="verse indent0">Dwinin’ abuneheid to gleids</div>
    <div class="verse indent0">Like stars in their keethin’ rings,</div>
    <div class="verse indent0">And blooms in sunrise and sunset</div>
    <div class="verse indent0">Inowre Eternity’s yett.</div>
  </div>
  <div class="stanza">
    <div class="verse indent0">Lay haud o’ my hert and feel</div>
    <div class="verse indent0">Fountains ootloupin’ the starns</div>
    <div class="verse indent0">Or see the Universe reel</div>
    <div class="verse indent0">Set gaen’ by my eident harns,</div>
    <div class="verse indent0">Or test the strength o’ my spauld</div>
    <div class="verse indent0">The wecht o’ a’ thing to hauld!</div>
  </div>
  <div class="stanza">
    <div class="verse indent0">—The howes o’ Man’s hert are bare,</div>
    <div class="verse indent0">The Dragon’s left them for good,</div>
    <div class="verse indent0">There’s nocht but naethingness there,</div>
    <div class="verse indent0">The hole whaur the Thistle stood,</div>
    <div class="verse indent0">That rootless and radiant flies</div>
    <div class="verse indent0">A Phœnix in Paradise!...</div>
  </div>
  <div class="stanza">
    <div class="verse indent0">Masoch and Sade</div>
    <div class="verse indent0">Turned into ane</div>
    <div class="verse indent0">Havoc ha’e made</div>
    <div class="verse indent0">O’ my a’e brain.</div><span class="pagenum"><a id="Page_20"></a>[20]</span>
  </div>
  <div class="stanza">
    <div class="verse indent0">Weel, gin it’s Sade</div>
    <div class="verse indent0">Let it be said</div>
    <div class="verse indent0">They’ve made me mad</div>
    <div class="verse indent0">—That’ll da’e instead.</div>
  </div>
  <div class="stanza">
    <div class="verse indent0">But it’s no’ instead</div>
    <div class="verse indent0">In Scots, but insteed.</div>
    <div class="verse indent0">—The life they’ve led</div>
    <div class="verse indent0">In my puir heid.</div>
  </div>
  <div class="stanza">
    <div class="verse indent0">But aince I’ve seen</div>
    <div class="verse indent0">In the thistle here</div>
    <div class="verse indent0">A’ that they’ve been</div>
    <div class="verse indent0">I’ll aiblins wun clear.</div>
  </div>
  <div class="stanza">
    <div class="verse indent2"><i>Thistleless fule,</i></div>
    <div class="verse indent2"><i>You’ll ha’e nocht left</i></div>
    <div class="verse indent2"><i>But the hole frae which</i></div>
    <div class="verse indent2"><i>Life’s struggle is reft!</i>...</div>
  </div>
  <div class="stanza">
    <div class="verse indent0">Reason ser’s nae end but pleasure,</div>
    <div class="verse indent0">Truth’s no’ an end but a means</div>
    <div class="verse indent0">To a wider knowledge o’ life</div>
    <div class="verse indent0">And a keener interest in’t.</div>
  </div>
  <div class="stanza">
    <div class="verse indent0">We wha are poets and artists</div>
    <div class="verse indent0">Move frae inklin’ to inklin’,</div>
    <div class="verse indent0">And live for oor antrin lichtnin’s</div>
    <div class="verse indent0">In the haingles atweenwhiles,</div>
  </div>
  <div class="stanza">
    <div class="verse indent0">Laich as the feck o’ mankind</div>
    <div class="verse indent0">Whence we breenge in unkennable shapes</div>
    <div class="verse indent2">—<i>Crockats up, hair kaimed to the lift,</i></div>
    <div class="verse indent2"><i>And no’ to cree legs wi’!</i>...</div><span class="pagenum"><a id="Page_21"></a>[21]</span>
  </div>
  <div class="stanza">
    <div class="verse indent0">We’re ootward boond frae Scotland.</div>
    <div class="verse indent0">Guid-bye, fare-ye-weel; guid-bye, fare-ye-weel.</div>
    <div class="verse indent0">—A’ the Scots that ever wur</div>
    <div class="verse indent0">Gang ootward in a creel.</div>
  </div>
  <div class="stanza">
    <div class="verse indent0">We’re ootward boond frae Scotland.</div>
    <div class="verse indent0">Guid-bye, fare-ye-weel; guid-bye, fare-ye-weel.</div>
    <div class="verse indent0">The cross-tap is a monkey-tree</div>
    <div class="verse indent0">That nane o’ us can spiel.</div>
  </div>
  <div class="stanza">
    <div class="verse indent0">We’ve never seen the Captain,</div>
    <div class="verse indent0">But the first mate is a Jew.</div>
    <div class="verse indent0">We’ve shipped aboord Eternity.</div>
    <div class="verse indent0">Adieu, kind freends, adieu!...</div>
  </div>
  <div class="stanza">
    <div class="verse indent0">In the creel or on the gell</div>
    <div class="verse indent0">O’ oor coutribat and ganien.</div>
    <div class="verse indent0">What gin ithers see or hear</div>
    <div class="verse indent0">Naething but a gowkstorm?</div>
  </div>
  <div class="stanza">
    <div class="verse indent0">Gin you stop the galliard</div>
    <div class="verse indent0">To teach them hoo to dance,</div>
    <div class="verse indent0">There comes in Corbaudie</div>
    <div class="verse indent0">And turns their gammons up!...</div>
  </div>
  <div class="stanza">
    <div class="verse indent0">You vegetable cat’s melody!</div>
    <div class="verse indent0">Your <i>Concert Miaulant</i> is</div>
    <div class="verse indent0">A triumph o’ discord shairly,</div>
    <div class="verse indent0">And suits my fancy fairly</div>
    <div class="verse indent0">—I’m shair that Scott’ll agree</div>
    <div class="verse indent0">He canna vie wi’ this....</div>
  </div>
  <div class="stanza">
    <div class="verse indent0">Said my body to my mind,</div>
    <div class="verse indent0">“I’ve been startled whiles to find,</div>
    <div class="verse indent0">When Jean has been in bed wi’ me,</div>
    <div class="verse indent0">A kind o’ Christianity!”</div><span class="pagenum"><a id="Page_22"></a>[22]</span>
  </div>
  <div class="stanza">
    <div class="verse indent0">To my body said my mind,</div>
    <div class="verse indent0">“But your benmaist thocht you’ll find</div>
    <div class="verse indent0">Was ‘Bother what I think I feel</div>
    <div class="verse indent0">—Jean kens the set o’ my bluid owre weel,</div>
    <div class="verse indent0">And lauchs to see me in the creel</div>
    <div class="verse indent0">O’ my courage-bag confined.’”...</div>
  </div>
  <div class="stanza">
    <div class="verse indent0">I wish I kent the physical basis</div>
    <div class="verse indent0">O’ a’ life’s seemin’ airs and graces.</div>
  </div>
  <div class="stanza">
    <div class="verse indent0">It’s queer the thochts a kittled cull</div>
    <div class="verse indent0">Can lowse or splairgin’ glit annul.</div>
  </div>
  <div class="stanza">
    <div class="verse indent0">Man’s spreit is wi’ his ingangs twined</div>
    <div class="verse indent0">In ways that he can ne’er unwind.</div>
  </div>
  <div class="stanza">
    <div class="verse indent0">A wumman whiles a bawaw gi’es</div>
    <div class="verse indent0">That clean abaws him gin he sees.</div>
  </div>
  <div class="stanza">
    <div class="verse indent0">Or wi’ a movement o’ a leg</div>
    <div class="verse indent0">Shows’m his mind is juist a geg.</div>
  </div>
  <div class="stanza">
    <div class="verse indent0">I’se warrant Jean ’ud no’ be lang</div>
    <div class="verse indent0">In findin’ whence this thistle sprang.</div>
  </div>
  <div class="stanza">
    <div class="verse indent0">Mebbe it’s juist because I’m no’</div>
    <div class="verse indent0">Beddit wi’ her that gars it grow!...</div>
  </div>
  <div class="stanza">
    <div class="verse indent0">A luvin’ wumman is a licht<a id="FNanchor_6" href="#Footnote_6" class="fnanchor">[6]</a></div>
    <div class="verse indent0">That shows a man his waefu’ plicht,</div>
    <div class="verse indent0">Bleezin’ steady on ilka bane,</div>
    <div class="verse indent0">Wrigglin’ sinnen an’ twinin’ vein,</div>
    <div class="verse indent0">Or fleerin’ quick an’ gane again,</div>
    <div class="verse indent0">And the mair scunnersome the sicht</div>
    <div class="verse indent0">The mair for love and licht he’s fain</div>
    <div class="verse indent0">Till clear and chitterin’ and nesh</div>
    <div class="verse indent0">Move a’ the miseries o’ his flesh....</div><span class="pagenum"><a id="Page_23"></a>[23]</span>
  </div>
  <div class="stanza">
    <div class="verse indent0">O lass, wha see’est me</div>
    <div class="verse indent0">As I daur hardly see,</div>
    <div class="verse indent0">I marvel that your bonny een</div>
    <div class="verse indent0">Are as they hadna’ seen.</div>
  </div>
  <div class="stanza">
    <div class="verse indent0">Through a’ my self-respect</div>
    <div class="verse indent0">They see the truth abject</div>
    <div class="verse indent2">—<i>Gin you could pierce their blindin’ licht</i></div>
    <div class="verse indent2"><i>You’d see a fouler sicht!</i>...</div>
  </div>
  <div class="stanza">
    <div class="verse indent0">O wha’s the bride that cairries the bunch</div>
    <div class="verse indent0">O’ thistles blinterin’ white?</div>
    <div class="verse indent0">Her cuckold bridegroom little dreids</div>
    <div class="verse indent0">What he sail ken this nicht.</div>
  </div>
  <div class="stanza">
    <div class="verse indent0">For closer than gudeman can come</div>
    <div class="verse indent0">And closer to’r than hersel’,</div>
    <div class="verse indent0">Wha didna need her maidenheid</div>
    <div class="verse indent0">Has wrocht his purpose fell.</div>
  </div>
  <div class="stanza">
    <div class="verse indent0">O wha’s been here afore me, lass,</div>
    <div class="verse indent0">And hoo did he get in?</div>
    <div class="verse indent0">—<i>A man that deed or I was born</i></div>
    <div class="verse indent2"><i>This evil thing has din.</i></div>
  </div>
  <div class="stanza">
    <div class="verse indent0">And left, as it were on a corpse,</div>
    <div class="verse indent0">Your maidenheid to me?</div>
    <div class="verse indent2">—<i>Nae lass, gudeman, sin’ Time began</i></div>
    <div class="verse indent2"><i>’S hed ony mair to gi’e.</i></div>
  </div>
  <div class="stanza">
    <div class="verse indent0"><i>But I can gi’e ye kindness, lad,</i></div>
    <div class="verse indent0"><i>And a pair o’ willin’ hands,</i></div>
    <div class="verse indent0"><i>And you sall ha’e my briests like stars,</i></div>
    <div class="verse indent0"><i>My limbs like willow wands,</i></div><span class="pagenum"><a id="Page_24"></a>[24]</span>
  </div>
  <div class="stanza">
    <div class="verse indent2"><i>And on my lips ye’ll heed nae mair,</i></div>
    <div class="verse indent2"><i>And in my hair forget,</i></div>
    <div class="verse indent2"><i>The seed o’ a’ the men that in</i></div>
    <div class="verse indent2"><i>My virgin womb ha’e met</i>....</div>
  </div>
  <div class="stanza">
    <div class="verse indent0">Millions o’ wimmen bring forth in pain</div>
    <div class="verse indent0">Millions o’ bairns that are no’ worth ha’en.</div>
  </div>
  <div class="stanza">
    <div class="verse indent0">Wull ever a wumman be big again</div>
    <div class="verse indent0">Wi’s muckle’s a Christ? Yech, there’s nae sayin’.</div>
  </div>
  <div class="stanza">
    <div class="verse indent0">Gin that’s the best that you ha’e comin’,</div>
    <div class="verse indent0">Fegs but I’m sorry for you, wumman!</div>
  </div>
  <div class="stanza">
    <div class="verse indent0">Yet a’e thing’s certain.—Your faith is great.</div>
    <div class="verse indent0">Whatever happens, you’ll no’ be blate!...</div>
  </div>
  <div class="stanza">
    <div class="verse indent0">Mary lay in jizzen</div>
    <div class="verse indent0">As it were claith o’ gowd,</div>
    <div class="verse indent0">But it’s in orra duds</div>
    <div class="verse indent0">Ilka ither bairntime’s row’d.</div>
  </div>
  <div class="stanza">
    <div class="verse indent0">Christ had never toothick,</div>
    <div class="verse indent0">Christ was never seeck,</div>
    <div class="verse indent0">But Man’s a fiky bairn</div>
    <div class="verse indent0">Wi’ bellythraw, ripples, and worm-i’-the-cheek!...</div>
  </div>
  <div class="stanza">
    <div class="verse indent0">Dae what ye wull ye canna parry</div>
    <div class="verse indent0">This skeleton-at-the-feast that through the starry</div>
    <div class="verse indent0">Maze o’ the warld’s intoxicatin’ soiree</div>
    <div class="verse indent0">Claughts ye, as micht at an affrontit quean</div>
    <div class="verse indent0">A bastard wean!</div><span class="pagenum"><a id="Page_25"></a>[25]</span>
  </div>
  <div class="stanza">
    <div class="verse indent0">Prood mune, ye needna thring your shouder there,</div>
    <div class="verse indent0">And at your puir get like a snawstorm stare,</div>
    <div class="verse indent0">It’s yours—there’s nae denyin’t—and I’m shair</div>
    <div class="verse indent0">You’d no’ enjoy the evenin’ much the less</div>
    <div class="verse indent0">Gin you’d but openly confess!</div>
  </div>
  <div class="stanza">
    <div class="verse indent0">Dod! It’s an eaten and a spewed-like thing,</div>
    <div class="verse indent0">Fell like a little-bodies’ changeling,</div>
    <div class="verse indent0">And it’s nae credit t’ye that you s’ud bring</div>
    <div class="verse indent0">The like to life—yet, gi’en a mither’s love,</div>
    <div class="verse indent0">—Hee, hee!—wha kens hoo’t micht improve?...</div>
  </div>
  <div class="stanza">
    <div class="verse indent0">Or is this Heaven, this yalla licht,</div>
    <div class="verse indent0">And I the aft’rins o’ the Earth,</div>
    <div class="verse indent0">Or sic’s in this wanchancy time</div>
    <div class="verse indent0">May weel fin’ sudden birth?</div>
  </div>
  <div class="stanza">
    <div class="verse indent0">The roots that wi’ the worms compete</div>
    <div class="verse indent0">Hauf-publish me upon the air.</div>
    <div class="verse indent0">The struggle that divides me still</div>
    <div class="verse indent0">Is seen fu’ plainly there.</div>
  </div>
  <div class="stanza">
    <div class="verse indent0">The thistle’s shank scarce holes the grun’,</div>
    <div class="verse indent0">My grave’ll spare nae mair I doot.</div>
    <div class="verse indent0">—<i>The crack’s fu’ wide; the shank’s fu’ strang;</i></div>
    <div class="verse indent0"><i>A’ that I was is oot.</i></div>
  </div>
  <div class="stanza">
    <div class="verse indent0">My knots o’ nerves that struggled sair</div>
    <div class="verse indent0">Are weel reflected in the herb;</div>
    <div class="verse indent0">My crookit instincts were like this,</div>
    <div class="verse indent0">As sterile and acerb.</div>
  </div>
  <div class="stanza">
    <div class="verse indent0">My self-tormented spirit took</div>
    <div class="verse indent0">The shape repeated in the thistle;</div>
    <div class="verse indent0">Sma’ beauty jouked my rawny banes</div>
    <div class="verse indent0">And maze o’ gristle.</div><span class="pagenum"><a id="Page_26"></a>[26]</span>
  </div>
  <div class="stanza">
    <div class="verse indent0">I seek nae peety, Paraclete,</div>
    <div class="verse indent0">And, fegs, I think the joke is rich</div>
    <div class="verse indent0">—<i>Pairt soul, pairt skeleton’s come up;</i></div>
    <div class="verse indent0"><i>They kentna which was which!</i>...</div>
  </div>
  <div class="stanza">
    <div class="verse indent0">Thou Daith in which my life</div>
    <div class="verse indent0">Sae vain a thing can seem,</div>
    <div class="verse indent0">Frae whatna source d’ye borrow</div>
    <div class="verse indent0">Your devastatin’ gleam?</div>
  </div>
  <div class="stanza">
    <div class="verse indent0">Nae doot that hidden sun</div>
    <div class="verse indent0">’Ud look fu’ wae ana’,</div>
    <div class="verse indent0">Gin I could see it in the licht</div>
    <div class="verse indent0">That frae the Earth you draw!...</div>
  </div>
  <div class="stanza">
    <div class="verse indent0">Shudderin’ thistle, gi’e owre, gi’e owre!</div>
    <div class="verse indent0">A’body’s gi’en in to the facts o’ life;</div>
    <div class="verse indent0">The impossible truth’ll triumph at last,</div>
    <div class="verse indent0">And mock your strife.</div>
  </div>
  <div class="stanza">
    <div class="verse indent0">Your sallow leafs can never thraw,</div>
    <div class="verse indent0">Wi’ a’ their oorie shakin’,</div>
    <div class="verse indent0">Ae doot into the hert o’ life</div>
    <div class="verse indent0">That it may be mistak’n....</div>
  </div>
  <div class="stanza">
    <div class="verse indent0"><i>O Scotland is</i></div>
    <div class="verse indent0"><i><b>The</b> barren fig.</i></div>
    <div class="verse indent0"><i>Up, carles, up</i></div>
    <div class="verse indent0"><i>And roond it jig.</i></div>
  </div>
  <div class="stanza">
    <div class="verse indent0"><i>Auld Moses took</i></div>
    <div class="verse indent0"><i>A dry stick and</i></div>
    <div class="verse indent0"><i>Instantly it</i></div>
    <div class="verse indent0"><i>Floo’ered in his hand.</i></div><span class="pagenum"><a id="Page_27"></a>[27]</span>
  </div>
  <div class="stanza">
    <div class="verse indent0"><i>Pu’ Scotland up,</i></div>
    <div class="verse indent0"><i>And wha can say</i></div>
    <div class="verse indent0"><i>It winna bud</i></div>
    <div class="verse indent0"><i>And blossom tae.</i></div>
  </div>
  <div class="stanza">
    <div class="verse indent0"><i>A miracle’s</i></div>
    <div class="verse indent0"><i>Oor only chance.</i></div>
    <div class="verse indent0"><i>Up, carles, up</i></div>
    <div class="verse indent0"><i>And let us dance!</i></div>
  </div>
  <div class="stanza">
    <div class="verse indent0">Puir Burns, wha’s bouquet like a shot kail blaws</div>
    <div class="verse indent0">—Will this rouch sicht no’ gi’e the orchids pause?</div>
    <div class="verse indent0">The Gairdens o’ the Muses may be braw,</div>
    <div class="verse indent0">But nane like oors can breenge and eat ana’!</div>
  </div>
  <div class="stanza">
    <div class="verse indent0">And owre the kailyaird-wa’ Dunbar they’ve flung,</div>
    <div class="verse indent0">And a’ their countrymen that e’er ha’e sung</div>
    <div class="verse indent0">For ither than ploomen’s lugs or to enrichen</div>
    <div class="verse indent0">Plots on Parnassus set apairt for kitchen.</div>
  </div>
  <div class="stanza">
    <div class="verse indent0">Ploomen and ploomen’s wives—shades o’ the Manse</div>
    <div class="verse indent0">May weel be at the heid o’ sic a dance,</div>
    <div class="verse indent0">As through the polish’t ha’s o’ Europe leads</div>
    <div class="verse indent0">The rout o’ bagpipes, haggis, and sheep’s heids!</div>
  </div>
  <div class="stanza">
    <div class="verse indent0">The vandal Scot! Frae Branksome’s deidly barrow</div>
    <div class="verse indent0">I struggle yet to free a’e winsome marrow,</div>
    <div class="verse indent0">To show what Scotland micht ha’e hed instead</div>
    <div class="verse indent0">O’ this preposterous Presbyterian breed.</div>
  </div>
  <div class="stanza">
    <div class="verse indent0">(Gin Glesca folk are tired o’ Hengler,</div>
    <div class="verse indent0">And still need breid and circuses, there’s Spengler,</div>
    <div class="verse indent0">Or gin ye s’ud need mair than ane to teach ye,</div>
    <div class="verse indent0">Then learn frae Dostoevski and frae Nietzsche.</div><span class="pagenum"><a id="Page_28"></a>[28]</span>
  </div>
  <div class="stanza">
    <div class="verse indent0">And let the lesson be—to be yersel’s,</div>
    <div class="verse indent0">Ye needna fash gin it’s to be ocht else.</div>
    <div class="verse indent0">To be yersel’s—and to mak’ that worth bein’.</div>
    <div class="verse indent0">Nae harder job to mortals has been gi’en.</div>
  </div>
  <div class="stanza">
    <div class="verse indent0">To save your souls fu’ mony o’ ye are fain,</div>
    <div class="verse indent0">But de’il a dizzen to mak’ it worth the daein’.</div>
    <div class="verse indent0">I widna gi’e five meenits wi’ Dunbar</div>
    <div class="verse indent0">For a’ the millions o’ ye as ye are).</div>
  </div>
  <div class="stanza">
    <div class="verse indent0">I micht ha’e been contentit wi’ the Rose</div>
    <div class="verse indent0">Gin I’d had ony reason to suppose</div>
    <div class="verse indent0">That what the English dae can e’er mak’ guid</div>
    <div class="verse indent0">For what Scots dinna—and first and foremaist should.</div>
  </div>
  <div class="stanza">
    <div class="verse indent0">I micht ha’e been contentit—gin the feck</div>
    <div class="verse indent0">O’ my ain folk had grovelled wi’ less respec’,</div>
    <div class="verse indent0">But their obsequious devotion</div>
    <div class="verse indent0">Made it for me a criminal emotion.</div>
  </div>
  <div class="stanza">
    <div class="verse indent0">I micht ha’e been contentit—ere I saw</div>
    <div class="verse indent0">That there were fields on which it couldna draw,</div>
    <div class="verse indent0">(While strang-er roots ran under’t) and a’e threid</div>
    <div class="verse indent0">O’t drew frae Scotland a’ that it could need,</div>
  </div>
  <div class="stanza">
    <div class="verse indent0">And left the maist o’ Scotland fallow</div>
    <div class="verse indent0">(Save for the patch on which the kail-blades wallow),</div>
    <div class="verse indent0">And saw hoo ither countries’ genius drew</div>
    <div class="verse indent0">Elements like mine that in a rose ne’er grew....</div>
  </div>
  <div class="stanza">
    <div class="verse indent0">Gin the threid haud’n us to the rose were snapt,</div>
    <div class="verse indent0">There’s no’ a’e petal o’t that ’ud be clapt.</div>
    <div class="verse indent0">A’ Scotland gi’es gangs but to jags or stalk,</div>
    <div class="verse indent0">The bloom is English—and ’ud ken nae lack!...</div><span class="pagenum"><a id="Page_29"></a>[29]</span>
  </div>
  <div class="stanza">
    <div class="verse indent0">O drumlie clood o’ crudity and cant,</div>
    <div class="verse indent0">Obliteratin’ as the Easter rouk</div>
    <div class="verse indent0">That rows up frae the howes and droons the heichs,</div>
    <div class="verse indent0">And turns the country to a faceless spook.</div>
  </div>
  <div class="stanza">
    <div class="verse indent0">Like blurry shapes o’ landmarks in the haar</div>
    <div class="verse indent0">The bonny idiosyncratic place-names loom,</div>
    <div class="verse indent0">Clues to the vieve and maikless life that’s lain</div>
    <div class="verse indent0">Happit for centuries in an alien gloom....</div>
  </div>
  <div class="stanza">
    <div class="verse indent0"><i>Eneuch! For noo I’m in the mood,</i></div>
    <div class="verse indent0"><i>Scotland, responsive to my thoughts,</i></div>
    <div class="verse indent0"><i>Lichts mile by mile, as my ain nerves,</i></div>
    <div class="verse indent0"><i>Frae Maidenheid to John o’ Groats!</i></div>
  </div>
  <div class="stanza">
    <div class="verse indent0">What are prophets and priests and kings,</div>
    <div class="verse indent0">What’s ocht to the people o’ Scotland?</div>
    <div class="verse indent0">Speak—and Cruivie’ll goam at you,</div>
    <div class="verse indent0">Gilsanquhar jalouse you’re dottlin!</div>
  </div>
  <div class="stanza">
    <div class="verse indent0">And Edinburgh and Glasgow</div>
    <div class="verse indent0">Are like ploomen in a pub.</div>
    <div class="verse indent0">They want to hear o’ naething</div>
    <div class="verse indent0">But their ain foul hubbub....</div>
  </div>
  <div class="stanza">
    <div class="verse indent0">The fules are richt; an extra thocht</div>
    <div class="verse indent0">Is neither here nor there.</div>
    <div class="verse indent0">Oor lives may differ as they like</div>
    <div class="verse indent0">—The self-same fate we share.</div>
  </div>
  <div class="stanza">
    <div class="verse indent0">And whiles I wish I’d nae mair sense</div>
    <div class="verse indent0">Than Cruivie and Gilsanquhar,</div>
    <div class="verse indent0">And envy their rude health and curse</div>
    <div class="verse indent0">My gnawin’ canker.</div><span class="pagenum"><a id="Page_30"></a>[30]</span>
  </div>
  <div class="stanza">
    <div class="verse indent0">Guid sakes, ye dinna need to pass</div>
    <div class="verse indent0">Ony exam. to dee</div>
    <div class="verse indent0">—Daith canna tell a common flech</div>
    <div class="verse indent0">Frae a performin’ flea!...</div>
  </div>
  <div class="stanza">
    <div class="verse indent0">It sets you weel to slaver</div>
    <div class="verse indent0">To let sic gaadies fa’</div>
    <div class="verse indent0">—<i>The mune’s the muckle white whale</i></div>
    <div class="verse indent0"><i>I seek in vain to kaa!</i></div>
  </div>
  <div class="stanza">
    <div class="verse indent0"><i>The Earth’s my mastless samyn,</i></div>
    <div class="verse indent0"><i>The thistle my ruined sail.</i></div>
    <div class="verse indent0">—Le’e go as you maun in the end,</div>
    <div class="verse indent0">And droon in your plumm o’ ale!...</div>
  </div>
  <div class="stanza">
    <div class="verse indent0">Clear keltie aff an’ fill again</div>
    <div class="verse indent0">Withoot corneigh bein’ cryit,</div>
    <div class="verse indent0">The drink’s aye best that follows a drink.</div>
    <div class="verse indent0">Clear keltie aff and try it.</div>
  </div>
  <div class="stanza">
    <div class="verse indent0">Be’t whisky gill or penny wheep,</div>
    <div class="verse indent0">Or ony ither lotion,</div>
    <div class="verse indent0">We ’bood to ha’e a thimblefu’ first,</div>
    <div class="verse indent0">And syne we’ll toom an ocean!...</div>
  </div>
  <div class="stanza">
    <div class="verse indent0">“To Luna at the Craidle-and-Coffin</div>
    <div class="verse indent0">To sof’n her hert if owt can sof’n:—</div>
  </div>
  <div class="stanza">
    <div class="verse indent0">Auld bag o’ tricks, ye needna come</div>
    <div class="verse indent0">And think to stap me in your womb.</div>
  </div>
  <div class="stanza">
    <div class="verse indent0">You needna fash to rax and strain.</div>
    <div class="verse indent0">Carline, I’ll <i>no</i> be born again</div>
  </div>
  <div class="stanza">
    <div class="verse indent0">In ony brat you can produce.</div>
    <div class="verse indent0">Carline, gi’e owre—O what’s the use?</div><span class="pagenum"><a id="Page_31"></a>[31]</span>
  </div>
  <div class="stanza">
    <div class="verse indent0">You pay nae heed but plop me in,</div>
    <div class="verse indent0">Syne shove me oot, and winna be din,</div>
  </div>
  <div class="stanza">
    <div class="verse indent0">—Owre and owre, the same auld trick,</div>
    <div class="verse indent0">Cratur withoot climateric!...</div>
  </div>
  <div class="stanza">
    <div class="verse indent0">“Noo Cutty Sark’s tint that ana,</div>
    <div class="verse indent0">And dances in her skin—Ha! Ha!</div>
  </div>
  <div class="stanza">
    <div class="verse indent0">I canna ride awa’ like Tam,</div>
    <div class="verse indent0">But e’en maun bide juist whaur I am.</div>
  </div>
  <div class="stanza">
    <div class="verse indent0">I canna ride—and gin I could,</div>
    <div class="verse indent0">I’d sune be sorry I hedna stood,</div>
  </div>
  <div class="stanza">
    <div class="verse indent0">For less than a’ there is to see</div>
    <div class="verse indent0">’ll never be owre muckle for me.</div>
  </div>
  <div class="stanza">
    <div class="verse indent0">Cutty, gin you’ve mair to strip,</div>
    <div class="verse indent0">Aff wi’t, lass—and let it rip!”...</div>
  </div>
  <div class="stanza">
    <div class="verse indent0">Ilka pleesure I can ha’e</div>
    <div class="verse indent0">Ends like a dram ta’en yesterday.</div>
  </div>
  <div class="stanza">
    <div class="verse indent0">And tho’ to ha’e it I am lorn</div>
    <div class="verse indent0">—What better ’ud I be the morn?...</div>
  </div>
  <div class="stanza">
    <div class="verse indent0">My belly on the gantrees there,</div>
    <div class="verse indent0">The spigot frae my cullage,</div>
    <div class="verse indent0">And wow but how the fizzin’ yill</div>
    <div class="verse indent0">In spilth increased the ullage!</div>
  </div>
  <div class="stanza">
    <div class="verse indent0">I was an anxious barrel, lad,</div>
    <div class="verse indent0">When first they tapped my bung.</div>
    <div class="verse indent0">They whistled me up, yet thro’ the lift</div>
    <div class="verse indent0">My freaths like rainbows swung.</div><span class="pagenum"><a id="Page_32"></a>[32]</span>
  </div>
  <div class="stanza">
    <div class="verse indent0">Waesucks, a pride for ony bar,</div>
    <div class="verse indent0">The boast o’ barleyhood,</div>
    <div class="verse indent0">Like Noah’s Ark abune the faem</div>
    <div class="verse indent0">Maun float, a gantin’ cude,</div>
  </div>
  <div class="stanza">
    <div class="verse indent0">For I was thrawn fu’ cock owre sune,</div>
    <div class="verse indent0">And wi’ a single jaw</div>
    <div class="verse indent0">I made the pub a blindin’ swelth,</div>
    <div class="verse indent0">And how’d the warld awa’!...</div>
  </div>
  <div class="stanza">
    <div class="verse indent0">What forest worn to the back-hauf’s this,</div>
    <div class="verse indent0">What Eden brocht doon to a bean-swaup?</div>
    <div class="verse indent0">The thistle’s to earth as the man</div>
    <div class="verse indent0">In the mune’s to the mune, puir chap.</div>
  </div>
  <div class="stanza">
    <div class="verse indent0">The haill warld’s barkin’ and fleein’,</div>
    <div class="verse indent0">And this is its echo and aiker,</div>
    <div class="verse indent0">A soond that arrears in my lug</div>
    <div class="verse indent0">Herrin’-banein’ back to its maker,</div>
  </div>
  <div class="stanza">
    <div class="verse indent0">A swaw like a flaw in a jewel</div>
    <div class="verse indent0">Or <i>nadryv</i><a id="FNanchor_7" href="#Footnote_7" class="fnanchor">[7]</a> jaloused in a man,</div>
    <div class="verse indent0">Or Creation unbiggit again</div>
    <div class="verse indent0">To the draucht wi’ which it began....</div>
  </div>
  <div class="stanza">
    <div class="verse indent0">Abordage o’ this toom houk’s nae mowse.</div>
    <div class="verse indent0">It munks and’s ill to lay haud o’,</div>
    <div class="verse indent0">As gin a man ettled to ride</div>
    <div class="verse indent0">On the shouders o’ his ain shadow.</div>
  </div>
  <div class="stanza">
    <div class="verse indent0">I canna biel’t; tho’ steekin’ an e’e</div>
    <div class="verse indent0">Tither’s munkie wi’ munebeam for knool in’t,</div>
    <div class="verse indent0">For there’s nae sta’-tree and the brute’s awa’</div>
    <div class="verse indent0">Wi’ me kinkin’ like foudrie ahint....</div><span class="pagenum"><a id="Page_33"></a>[33]</span>
  </div>
  <div class="stanza">
    <div class="verse indent0">Sae Eternity’ll buff nor stye</div>
    <div class="verse indent0">For Time, and shies at a touch, man;</div>
    <div class="verse indent0">Yet aye in a belth o’ Thocht</div>
    <div class="verse indent0">Comes alist like the Fleein’ Dutchman....</div>
  </div>
  <div class="stanza">
    <div class="verse indent0">As the worms’ll breed in my corpse until</div>
    <div class="verse indent0">It’s like a rice-puddin’, the thistle</div>
    <div class="verse indent0">Has made an eel-ark o’ the lift</div>
    <div class="verse indent0">Whaur elvers like skirl-in-the-pan sizzle,</div>
  </div>
  <div class="stanza">
    <div class="verse indent0">Like a thunder-plump on the sunlicht,</div>
    <div class="verse indent0">Or the slounge o’ daith on my dreams,</div>
    <div class="verse indent0">Or as to a fair forfochen man</div>
    <div class="verse indent0">A breedin’ wife’s beddiness seems,</div>
  </div>
  <div class="stanza">
    <div class="verse indent0">Saragossa Sea, St Vitus’ Dance,</div>
    <div class="verse indent0">A <i>cafard</i> in a brain’s despite,</div>
    <div class="verse indent0">Or lunacy that thinks a’ else</div>
    <div class="verse indent0">Is loony—and is dootless richt!...</div>
  </div>
  <div class="stanza">
    <div class="verse indent0">Gin my thochts that circle like hobby-horses</div>
    <div class="verse indent0">’Udna loosen to nightmares I’d sleep;</div>
    <div class="verse indent0">For nocht but a chowed core’s left whaur Jerusalem lay</div>
    <div class="verse indent0">Like aipples in a heap!...</div>
  </div>
  <div class="stanza">
    <div class="verse indent0">It’s a queer thing to tryst wi’ a wumman</div>
    <div class="verse indent0">When the boss o’ her body’s gane,</div>
    <div class="verse indent0">And her banes in the wund as she comes</div>
    <div class="verse indent0">Dirl like a raff o’ rain.</div>
  </div>
  <div class="stanza">
    <div class="verse indent0">It’s a queer thing to tryst wi’ a wumman</div>
    <div class="verse indent0">When her ghaist frae abuneheid keeks,</div>
    <div class="verse indent0">And you see in the licht o’t that a’</div>
    <div class="verse indent0">You ha’e o’r’s the cleiks....</div><span class="pagenum"><a id="Page_34"></a>[34]</span>
  </div>
  <div class="stanza">
    <div class="verse indent0">What forest worn to the backhauf’s this,</div>
    <div class="verse indent0">What Eden brocht doon to a beanswaup?</div>
    <div class="verse indent0">—A’ the ferlies o’ natur’ spring frae the earth,</div>
    <div class="verse indent0">And into’t again maun drap.</div>
  </div>
  <div class="stanza">
    <div class="verse indent0">Animals, vegetables, what are they a’</div>
    <div class="verse indent0">But as thochts that a man has ha’en?</div>
    <div class="verse indent0">And Earth sall be like a toom skull syne.</div>
    <div class="verse indent0">—Whaur’ll its thochts be then?...</div>
  </div>
  <div class="stanza">
    <div class="verse indent0">The munelicht is my knowledge o’ mysel’,</div>
    <div class="verse indent0">Mysel’ the thistle in the munelicht seen,</div>
    <div class="verse indent0">And hauf my shape has fund itsel’ in thee</div>
    <div class="verse indent0">And hauf my knowledge in your piercin’ een.</div>
  </div>
  <div class="stanza">
    <div class="verse indent0">E’en as the munelicht’s borrowed frae the sun</div>
    <div class="verse indent0">I ha’e my knowledge o’ mysel’ frae thee,</div>
    <div class="verse indent0">And much that nane but thee can e’er mak’ clear,</div>
    <div class="verse indent0">Save my licht’s frae the source, is dark to me.</div>
  </div>
  <div class="stanza">
    <div class="verse indent0">Your acid tongue, vieve lauchter, and hawk’s een,</div>
    <div class="verse indent0">And bluid that drobs like haill to quicken me,</div>
    <div class="verse indent0">Can turn the mid-day black or midnicht bricht,</div>
    <div class="verse indent0">Lowse me frae licht or eke frae darkness free.</div>
  </div>
  <div class="stanza">
    <div class="verse indent0">Bite into me forever mair and lift</div>
    <div class="verse indent0">Me clear o’ chaos in a great relief</div>
    <div class="verse indent0">Till, like this thistle in the munelicht growin’,</div>
    <div class="verse indent0">I brak in roses owre a hedge o’ grief....</div>
  </div>
  <div class="stanza">
    <div class="verse indent0">I am like Burns, and ony wench</div>
    <div class="verse indent0">Can ser’ me for a time.</div>
    <div class="verse indent0">Licht’s in them a’—in some a sun,</div>
    <div class="verse indent0">In some the merest skime.</div><span class="pagenum"><a id="Page_35"></a>[35]</span>
  </div>
  <div class="stanza">
    <div class="verse indent0">I’m no’ like Burns, and weel I ken,</div>
    <div class="verse indent0">Tho’ ony wench can ser’,</div>
    <div class="verse indent0">It’s no’ through mony but through yin</div>
    <div class="verse indent0">That ony man wuns fer....</div>
  </div>
  <div class="stanza">
    <div class="verse indent0">I weddit thee frae fause love, lass,</div>
    <div class="verse indent0">To free thee and to free mysel’;</div>
    <div class="verse indent0">But man and wumman tied for life</div>
    <div class="verse indent0">True can be and truth can tell.</div>
  </div>
  <div class="stanza">
    <div class="verse indent0">Pit ony couple in a knot</div>
    <div class="verse indent0">They canna lowse and needna try,</div>
    <div class="verse indent0">And mair o’ love at last they’ll ken</div>
    <div class="verse indent0">—If ocht!—than joy’ll alane descry.</div>
  </div>
  <div class="stanza">
    <div class="verse indent0">For them as for the beasts, my wife,</div>
    <div class="verse indent0">A’s fer frae dune when pleesure’s owre,</div>
    <div class="verse indent0">And coontless difficulties gar</div>
    <div class="verse indent0">Ilk hert discover a’ its power.</div>
  </div>
  <div class="stanza">
    <div class="verse indent0">I dinna say that bairns alane</div>
    <div class="verse indent0">Are true love’s task—a sairer task</div>
    <div class="verse indent0">Is aiblins to create oorsels</div>
    <div class="verse indent0">As we can be—it’s that I ask.</div>
  </div>
  <div class="stanza">
    <div class="verse indent0">Create oorsels, syne bairns, syne race.</div>
    <div class="verse indent0">Sae on the cod I see’t in you</div>
    <div class="verse indent0">Wi’ Maidenkirk to John o’ Groats</div>
    <div class="verse indent0">The bosom that you draw me to.</div>
  </div>
  <div class="stanza">
    <div class="verse indent0">And nae Scot wi’ a wumman lies,</div>
    <div class="verse indent0">But I am he and ken as ’twere</div>
    <div class="verse indent0">A stage I’ve passed as he maun pass’t,</div>
    <div class="verse indent0">Gin he grows up, his way wi’ her!...</div><span class="pagenum"><a id="Page_36"></a>[36]</span>
  </div>
  <div class="stanza">
    <div class="verse indent0">A’thing wi’ which a man</div>
    <div class="verse indent0">Can intromit’s a wumman,</div>
    <div class="verse indent0">And can, and s’ud, become</div>
    <div class="verse indent0">As intimate and human.</div>
  </div>
  <div class="stanza">
    <div class="verse indent0">And Jean’s nae mair my wife</div>
    <div class="verse indent0">Than whisky is at times,</div>
    <div class="verse indent0">Or munelicht or a thistle</div>
    <div class="verse indent0">Or kittle thochts or rhymes.</div>
  </div>
  <div class="stanza">
    <div class="verse indent0">He’s no’ a man ava’,</div>
    <div class="verse indent0">And lacks a proper pride,</div>
    <div class="verse indent0">Gin less than a’ the warld</div>
    <div class="verse indent0">Can ser’ him for a bride!...</div>
  </div>
  <div class="stanza">
    <div class="verse indent0">Use, then, my lust for whisky and for thee,</div>
    <div class="verse indent0">Your function but to be and let me be</div>
    <div class="verse indent0">And see and let me see.</div>
  </div>
  <div class="stanza">
    <div class="verse indent0">If in a lesser licht I grope my way,</div>
    <div class="verse indent0">Or use’t for ends that need your different ray</div>
    <div class="verse indent0">Whelm’t in superior day.</div>
  </div>
  <div class="stanza">
    <div class="verse indent0">Then aye increase and ne’er withdraw your licht.</div>
    <div class="verse indent0">—Gin it shows either o’s in hideous plicht,</div>
    <div class="verse indent0">What gain to turn’t to nicht?</div>
  </div>
  <div class="stanza">
    <div class="verse indent0">Whisky mak’s Heaven or Hell and whiles mells baith,</div>
    <div class="verse indent0">Disease is but the privy torch o’ Daith,</div>
    <div class="verse indent0">—But sex reveals life, faith!</div>
  </div>
  <div class="stanza">
    <div class="verse indent0">I need them a’ and maun be aye at strife.</div>
    <div class="verse indent0">Daith and ayont are nocht but pairts o’ life.</div>
    <div class="verse indent0">—Then be life’s licht, my wife!...</div><span class="pagenum"><a id="Page_37"></a>[37]</span>
  </div>
  <div class="stanza">
    <div class="verse indent0">Love often wuns free</div>
    <div class="verse indent0">In lust to be strangled,</div>
    <div class="verse indent0">Or love, o’ lust free,</div>
    <div class="verse indent0">In law’s sairly tangled.</div>
  </div>
  <div class="stanza">
    <div class="verse indent0">And it’s ill to tell whether</div>
    <div class="verse indent0">Law or lust is to blame</div>
    <div class="verse indent0">When love’s chokit up</div>
    <div class="verse indent0">—It comes a’ to the same.</div>
  </div>
  <div class="stanza">
    <div class="verse indent0">In this sorry growth</div>
    <div class="verse indent0">Whatna beauty is tint</div>
    <div class="verse indent0">That freed o’t micht find</div>
    <div class="verse indent0">A waur fate than is in’t?...</div>
  </div>
  <div class="stanza">
    <div class="verse indent0"><i>Yank oot your orra boughs, my hert!</i></div>
  </div>
  <div class="stanza">
    <div class="verse indent0">God gied man speech and speech created thocht,</div>
    <div class="verse indent0">He gied man speech but to the Scots gied nocht</div>
    <div class="verse indent0">Barrin’ this clytach that they’ve never brocht</div>
    <div class="verse indent0">To onything but sic a Blottie O</div>
    <div class="verse indent0">As some bairn’s copybook micht show,</div>
  </div>
  <div class="stanza">
    <div class="verse indent0">A spook o’ soond that frae the unkent grave</div>
    <div class="verse indent0">In which oor nation lies loups up to wave</div>
    <div class="verse indent0">Sic leprous chuns as tatties have</div>
    <div class="verse indent0">That cellar-boond send spindles gropin’</div>
    <div class="verse indent0">Towards ony hole that’s open,</div>
  </div>
  <div class="stanza">
    <div class="verse indent0">Like waesome fingers in the dark that think</div>
    <div class="verse indent0">They still may widen the ane and only chink</div>
    <div class="verse indent0">That e’er has gi’en mankind a blink</div>
    <div class="verse indent0">O’ Hope—tho’ ev’n in that puir licht</div>
    <div class="verse indent0">They s’ud ha’e seen their hopeless plicht.</div><span class="pagenum"><a id="Page_38"></a>[38]</span>
  </div>
  <div class="stanza">
    <div class="verse indent0">This puir relation o’ my topplin’ mood,</div>
    <div class="verse indent0">This country cousin, streak o’ churl-bluid,</div>
    <div class="verse indent0">This hopeless airgh ’twixt a’ we can and should,</div>
    <div class="verse indent0">This Past that like Astarte’s sting I feel,</div>
    <div class="verse indent0">This arrow in Achilles’ heel.</div>
  </div>
  <div class="stanza">
    <div class="verse indent0"><i>Yank oot your orra boughs, my hert!</i></div>
  </div>
  <div class="stanza">
    <div class="verse indent0">Mebbe we’re in a vicious circle cast,</div>
    <div class="verse indent0">Mebbe there’s limits we can ne’er get past,</div>
    <div class="verse indent0">Mebbe we’re sentrices that at the last</div>
    <div class="verse indent0">Are flung aside, and no’ the pillars and props</div>
    <div class="verse indent0">O’ Heaven foraye as in oor hopes.</div>
  </div>
  <div class="stanza">
    <div class="verse indent0">Oor growth at least nae steady progress shows,</div>
    <div class="verse indent0">Genius in mankind like an antrin rose</div>
    <div class="verse indent0">Abune a jungly waste o’ effort grows,</div>
    <div class="verse indent0">But to Man’s purpose it mak’s little odds,</div>
    <div class="verse indent0">And seems irrelevant to God’s....</div>
  </div>
  <div class="stanza">
    <div class="verse indent0">Eneuch? Then here you are. Here’s the haill story.</div>
    <div class="verse indent0">Life’s connached shapes too’er up in croons o’ glory,</div>
    <div class="verse indent0">Perpetuatin’, natheless, in their gory</div>
    <div class="verse indent0">Colour the endless sacrifice and pain</div>
    <div class="verse indent0">That to their makin’s gane.</div>
  </div>
  <div class="stanza">
    <div class="verse indent0">The roses like the saints in Heaven treid</div>
    <div class="verse indent0">Triumphant owre the agonies o’ their breed,</div>
    <div class="verse indent0">And wag fu’ mony a celestial heid</div>
    <div class="verse indent0">Abune the thorter-ills o’ leaf and prick</div>
    <div class="verse indent0">In which they ken the feck maun stick.</div>
  </div>
  <div class="stanza">
    <div class="verse indent0"><i>Yank oot your orra boughs, my hert!</i></div><span class="pagenum"><a id="Page_39"></a>[39]</span>
  </div>
  <div class="stanza">
    <div class="verse indent0">A mongrel growth, jumble o’ disproportions,</div>
    <div class="verse indent0">Whirlin’ in its incredible contortions,</div>
    <div class="verse indent0">Or wad-be client that an auld whore shuns,</div>
    <div class="verse indent0">Wardin’ her wizened orange o’ a bosom</div>
    <div class="verse indent0">Frae importunities sae gruesome,</div>
  </div>
  <div class="stanza">
    <div class="verse indent0">Or new diversion o’ the hormones</div>
    <div class="verse indent0">Mair fond o’ procreation than the Mormons,</div>
    <div class="verse indent0">And fetchin’ like a devastatin’ storm on’s</div>
    <div class="verse indent0">A’ the uncouth dilemmas o’ oor natur’</div>
    <div class="verse indent0">Objectified in vegetable maitter.</div>
  </div>
  <div class="stanza">
    <div class="verse indent0"><i>Yank oot your orra boughs, my hert!</i></div>
  </div>
  <div class="stanza">
    <div class="verse indent0">And heed nae mair the foolish cries that beg</div>
    <div class="verse indent0">You slice nae mair to aff or pu’ to leg,</div>
    <div class="verse indent0">You skitin’ duffer that gar’s a’body fleg,</div>
    <div class="verse indent0">—What tho’ you ding the haill warld oot o’ joint</div>
    <div class="verse indent0">Wi’ a skier to cover-point!</div>
  </div>
  <div class="stanza">
    <div class="verse indent0"><i>Yank oot your orra boughs, my hert!</i></div>
  </div>
  <div class="stanza">
    <div class="verse indent0">There <i>was</i> a danger—and it’s weel I see’t—</div>
    <div class="verse indent0">Had brocht ye like Mallarmé to defeat:—</div>
    <div class="verse indent0">“Mon doute, amas de nuit ancienne s’achève</div>
    <div class="verse indent0">En maint rameau subtil, qui, demeuré les vrais</div>
    <div class="verse indent0">Bois même, prouve, hélas! que bien seul je m’offrais</div>
    <div class="verse indent0">Pour triomphe le faute idéale des roses.”<a id="FNanchor_8" href="#Footnote_8" class="fnanchor">[8]</a></div><span class="pagenum"><a id="Page_40"></a>[40]</span>
  </div>
  <div class="stanza">
    <div class="verse indent0"><i>Yank oot your orra boughs, my hert!</i>...</div>
  </div>
  <div class="stanza">
    <div class="verse indent0">I love to muse upon the skill that gangs</div>
    <div class="verse indent0">To mak’ the simplest thing that Earth displays,</div>
    <div class="verse indent0">The eident life that ilka atom thrangs,</div>
    <div class="verse indent0">And uses it in the appointit ways,</div>
    <div class="verse indent0">And a’ the endless brain that nocht escapes</div>
    <div class="verse indent0">That myriad moves them to inimitable shapes.</div>
  </div>
  <div class="stanza">
    <div class="verse indent0">Nor to their customed form nor ony ither</div>
    <div class="verse indent0">New to Creation, by man’s cleverest mind,</div>
    <div class="verse indent0">A’ needfu’ particles first brocht thegither,</div>
    <div class="verse indent0">Could they wi’ timeless labour be combined.</div>
    <div class="verse indent0">There’s nocht that Science yet’s begood to see</div>
    <div class="verse indent0">In hauf its deemless detail or its destiny.</div>
  </div>
  <div class="stanza">
    <div class="verse indent0">Oor een gi’e answers based on pairt-seen facts</div>
    <div class="verse indent0">That beg a’ questions, to ebb minds’ content,</div>
    <div class="verse indent0">But hoo a’e feature or the neist attracts,</div>
    <div class="verse indent0">Wi’ millions mair unseen, wha kens what’s meant</div>
    <div class="verse indent0">By human brains and to what ends may tell</div>
    <div class="verse indent0">—For naething’s seen or kent that’s near a thing itsel’!</div>
  </div>
  <div class="stanza">
    <div class="verse indent0">Let whasae vaunts his knowledge then and syne</div>
    <div class="verse indent0">Sets up a God and kens <i>His</i> purpose tae</div>
    <div class="verse indent0">Tell me what’s gart a’e strain o’ maitter twine</div>
    <div class="verse indent0">In sic an extraordinary way,</div>
    <div class="verse indent0">And what God’s purpose wi’ the Thistle is</div>
    <div class="verse indent0">—I’ll aiblins ken what he and his God’s worth by this.</div><span class="pagenum"><a id="Page_41"></a>[41]</span>
  </div>
  <div class="stanza">
    <div class="verse indent0">I’ve watched it lang and hard until I ha’e</div>
    <div class="verse indent0">A certain symp’thy wi’ its orra ways</div>
    <div class="verse indent0">And pride in its success, as weel I may,</div>
    <div class="verse indent0">In growin’ exactly as its instinct says,</div>
    <div class="verse indent0">Save in sae fer as thwarts o’ weather or grun’</div>
    <div class="verse indent0">Or man or ither foes ha’e’ts aims perchance fordone.</div>
  </div>
  <div class="stanza">
    <div class="verse indent0">But I can form nae notion o’ the spirit</div>
    <div class="verse indent0">That gars it tak’ the difficult shape it does,</div>
    <div class="verse indent0">Nor judge the merit yet or the demerit</div>
    <div class="verse indent0">O’ this detail or that sae fer as it goes</div>
    <div class="verse indent0">T’ advance the cause that gied it sic a guise</div>
    <div class="verse indent0">As maun ha’e pleased its Maker wi’ a gey surprise.</div>
  </div>
  <div class="stanza">
    <div class="verse indent0">The craft that hit upon the reishlin’ stalk,</div>
    <div class="verse indent0">Wi’ts gausty leafs and a’ its datchie jags,</div>
    <div class="verse indent0">And spired it syne in seely flooers to brak</div>
    <div class="verse indent0">Like sudden lauchter owre its fousome rags</div>
    <div class="verse indent0">Jouks me, sardonic lover, in the routh</div>
    <div class="verse indent0">O’ contrairies that jostle in this dumfoondrin’ growth.</div>
  </div>
  <div class="stanza">
    <div class="verse indent0">What strength ’t’ud need to pit its roses oot,</div>
    <div class="verse indent0">Or double them in number or in size,</div>
    <div class="verse indent0">He canna tell wha canna plumb the root,</div>
    <div class="verse indent0">And learn what’s gar’t its present state arise,</div>
    <div class="verse indent0">And what the limits are that ha’e been put</div>
    <div class="verse indent0">To change in thistles, and why—and what a change ’ud boot....</div>
  </div>
  <div class="stanza">
    <div class="verse indent0">I saw a rose come loupin’ oot<a id="FNanchor_9" href="#Footnote_9" class="fnanchor">[9]</a></div>
    <div class="verse indent0">Frae a camsteerie plant.</div>
    <div class="verse indent0">O wha’d ha’e thocht yon puir stock had</div>
    <div class="verse indent0">Sic an inhabitant?</div><span class="pagenum"><a id="Page_42"></a>[42]</span>
  </div>
  <div class="stanza">
    <div class="verse indent0">For centuries it ran to waste,</div>
    <div class="verse indent0">Wi’ pin-heid flooers at times.</div>
    <div class="verse indent0">O’ts hidden hert o’ beauty they</div>
    <div class="verse indent0">Were but the merest skimes.</div>
  </div>
  <div class="stanza">
    <div class="verse indent0">Yet while it ran to wud and thorns,</div>
    <div class="verse indent0">The feckless growth was seekin’</div>
    <div class="verse indent0">Some airt to cheenge its life until</div>
    <div class="verse indent0">A’ in a rose was beekin’.</div>
  </div>
  <div class="stanza">
    <div class="verse indent0">“Is there nae way in which my life</div>
    <div class="verse indent0">Can mair to flooerin’ come,</div>
    <div class="verse indent0">And bring its waste on shank and jags</div>
    <div class="verse indent0">Doon to a minimum?</div>
  </div>
  <div class="stanza">
    <div class="verse indent0">“It’s hard to struggle as I maun</div>
    <div class="verse indent0">For scrunts o’ blooms like mine,</div>
    <div class="verse indent0">While blossom covers ither plants</div>
    <div class="verse indent0">As by a knack divine.</div>
  </div>
  <div class="stanza">
    <div class="verse indent0">“What hinders me unless I lack</div>
    <div class="verse indent0">Some needfu’ discipline?</div>
    <div class="verse indent0">—I wis I’ll bring my orra life</div>
    <div class="verse indent0">To beauty or I’m din!”</div>
  </div>
  <div class="stanza">
    <div class="verse indent0">Sae ran the thocht that hid ahint</div>
    <div class="verse indent0">The thistle’s ugsome guise,</div>
    <div class="verse indent0">“I’ll brak’ the habit o’ my life</div>
    <div class="verse indent0">A worthier to devise.”</div>
  </div>
  <div class="stanza">
    <div class="verse indent0">“My nobler instincts sall nae mair</div>
    <div class="verse indent0">This contrair shape be gi’en.</div>
    <div class="verse indent0">I sall nae mair consent to live</div>
    <div class="verse indent0">A life no’ fit to be seen.”</div><span class="pagenum"><a id="Page_43"></a>[43]</span>
  </div>
  <div class="stanza">
    <div class="verse indent0">Sae ran the thocht that hid ahint</div>
    <div class="verse indent0">The thistle’s ugsome guise,</div>
    <div class="verse indent0">Till a’ at aince a rose loupt out</div>
    <div class="verse indent0">—I watched it wi’ surprise.</div>
  </div>
  <div class="stanza">
    <div class="verse indent0">A rose loupt oot and grew, until</div>
    <div class="verse indent0">It was ten times the size</div>
    <div class="verse indent0">O’ ony rose the thistle afore</div>
    <div class="verse indent0">Had heistit to the skies.</div>
  </div>
  <div class="stanza">
    <div class="verse indent0">And still it grew till a’ the buss</div>
    <div class="verse indent0">Was hidden in its flame.</div>
    <div class="verse indent0">I never saw sae braw a floo’er</div>
    <div class="verse indent0">As yon thrawn stock became.</div>
  </div>
  <div class="stanza">
    <div class="verse indent0">And still it grew until it seemed</div>
    <div class="verse indent0">The haill braid earth had turned</div>
    <div class="verse indent0">A reid reid rose that in the lift</div>
    <div class="verse indent0">Like a ball o’ fire burned.</div>
  </div>
  <div class="stanza">
    <div class="verse indent0">The waefu’ clay was fire aince mair,</div>
    <div class="verse indent0">As Earth had been resumed</div>
    <div class="verse indent0">Into God’s mind, frae which sae lang</div>
    <div class="verse indent0">To grugous state ’twas doomed.</div>
  </div>
  <div class="stanza">
    <div class="verse indent0">Syne the rose shrivelled suddenly</div>
    <div class="verse indent0">As a balloon is burst;</div>
    <div class="verse indent0">The thistle was a ghaistly stick,</div>
    <div class="verse indent0">As gin it had been curst.</div>
  </div>
  <div class="stanza">
    <div class="verse indent0">Was it the ancient vicious sway</div>
    <div class="verse indent0">Imposed itsel’ again,</div>
    <div class="verse indent0">Or nerve owre weak for new emprise</div>
    <div class="verse indent0">That made the effort vain,</div><span class="pagenum"><a id="Page_44"></a>[44]</span>
  </div>
  <div class="stanza">
    <div class="verse indent0">A coward strain in that lorn growth</div>
    <div class="verse indent0">That wrocht the sorry trick?</div>
    <div class="verse indent0">—The thistle like a rocket soared</div>
    <div class="verse indent0">And cam’ doon like the stick.</div>
  </div>
  <div class="stanza">
    <div class="verse indent0">Like grieshuckle the roses glint,</div>
    <div class="verse indent0">The leafs like farles hing,</div>
    <div class="verse indent0">As roond a hopeless sacrifice</div>
    <div class="verse indent0">Earth draws its barren ring.</div>
  </div>
  <div class="stanza">
    <div class="verse indent0">The dream o’ beauty’s dernin’ yet</div>
    <div class="verse indent0">Ahint the ugsome shape.</div>
    <div class="verse indent0">—Vain dream that in a pinheid here</div>
    <div class="verse indent0">And there can e’er escape!</div>
  </div>
  <div class="stanza">
    <div class="verse indent0">The vices that defeat the dream</div>
    <div class="verse indent0">Are in the plant itsel’,</div>
    <div class="verse indent0">And till they’re purged its virtues maun</div>
    <div class="verse indent0">In pain and misery dwell.</div>
  </div>
  <div class="stanza">
    <div class="verse indent0">Let Deils rejoice to see the waste,</div>
    <div class="verse indent0">The fond hope brocht to nocht.</div>
    <div class="verse indent0">The thistle in their een is as</div>
    <div class="verse indent0">A favourite lust they’re wrocht.</div>
  </div>
  <div class="stanza">
    <div class="verse indent0">The orderin’ o’ the thistle means</div>
    <div class="verse indent0">Nae richtin’ o’t to them.</div>
    <div class="verse indent0">Its loss they ca’ a law, its thorns</div>
    <div class="verse indent0">A fule’s fit diadem.</div>
  </div>
  <div class="stanza">
    <div class="verse indent0">And still the idiot nails itsel’</div>
    <div class="verse indent0">To its ain crucifix,</div>
    <div class="verse indent0">While here a rose and there a rose</div>
    <div class="verse indent0">Jaups oot abune the pricks.</div><span class="pagenum"><a id="Page_45"></a>[45]</span>
  </div>
  <div class="stanza">
    <div class="verse indent0">Like connoisseurs the Deils gang roond</div>
    <div class="verse indent0">And praise its attitude,</div>
    <div class="verse indent0">Till on the Cross the silly Christ</div>
    <div class="verse indent0">To fidge fu’ fain’s begood!</div>
  </div>
  <div class="stanza">
    <div class="verse indent0">Like connoisseurs the Deils gang roond</div>
    <div class="verse indent0">Wi’ ready platitude.</div>
    <div class="verse indent0">It’s no’ sae dear as vinegar,</div>
    <div class="verse indent0">And every bit as good!</div>
  </div>
  <div class="stanza">
    <div class="verse indent0">The bitter taste is on my tongue,</div>
    <div class="verse indent0">I chowl my chafts, and pray</div>
    <div class="verse indent0">“Let God forsake me noo and no’</div>
    <div class="verse indent0">Staund connoisseur-like tae!”...</div>
  </div>
  <div class="stanza">
    <div class="verse indent0">The language that but sparely flooers</div>
    <div class="verse indent0">And maistly gangs to weed;</div>
    <div class="verse indent0">The thocht o’ Christ and Calvary</div>
    <div class="verse indent0">Aye liddenin’ in my heid;</div>
    <div class="verse indent0">And a’ the dour provincial thocht</div>
    <div class="verse indent0">That merks the Scottish breed</div>
    <div class="verse indent0">—These are the thistle’s characters,</div>
    <div class="verse indent0">To argie there’s nae need.</div>
    <div class="verse indent0">Hoo weel my verse embodies</div>
    <div class="verse indent0">The thistle you can read!</div>
    <div class="verse indent0">—But will a Scotsman never</div>
    <div class="verse indent0">Frae this vile growth be freed?...</div>
  </div>
  <div class="stanza">
    <div class="verse indent0">O ilka man alive is like</div>
    <div class="verse indent0">A quart that’s squeezed into a pint</div>
    <div class="verse indent0">(A maist unScottish-like affair!)</div>
    <div class="verse indent0">Or like the little maid that showed</div>
    <div class="verse indent0">Me into a still sma’er room.</div><span class="pagenum"><a id="Page_46"></a>[46]</span>
  </div>
  <div class="stanza">
    <div class="verse indent0">What use to let a sunrise fade</div>
    <div class="verse indent0">To ha’e anither like’t the morn,</div>
    <div class="verse indent0">Or let a generation pass</div>
    <div class="verse indent0">That ane nae better may succeed,</div>
    <div class="verse indent0">Or wi’ a’ Time’s machinery</div>
    <div class="verse indent0">Keep naething new aneth the sun,</div>
    <div class="verse indent0">Or change things oot o’ kennin’ that</div>
    <div class="verse indent0">They may be a’ the mair the same?</div>
  </div>
  <div class="stanza">
    <div class="verse indent0">The thistle in the wund dissolves</div>
    <div class="verse indent0">In lichtnin’s as shook foil gi’es way</div>
    <div class="verse indent0">In sudden splendours, or the flesh</div>
    <div class="verse indent0">At Daith lets slip the infinite soul;</div>
    <div class="verse indent0">And syne it’s like a sunrise tint</div>
    <div class="verse indent0">In grey o’ day, or love and life,</div>
    <div class="verse indent0">That in a cloody blash o’ sperm</div>
    <div class="verse indent0">Undae the warld to big’t again,</div>
    <div class="verse indent0">Or like a pickled foetus that</div>
    <div class="verse indent0">Nae man feels ocht in common wi’</div>
    <div class="verse indent0">—But micht as easily ha’ been!</div>
    <div class="verse indent0">Or like a corpse a soul set free</div>
    <div class="verse indent0">Scunners to think it tenanted</div>
    <div class="verse indent0">—And little recks that but for it</div>
    <div class="verse indent0">It never micht ha’ been at a’,</div>
    <div class="verse indent0">Like love frae lust and God frae man!</div>
  </div>
  <div class="stanza">
    <div class="verse indent0">The wasted seam that dries like stairch</div>
    <div class="verse indent0">And pooders aff, that micht ha’ been</div>
    <div class="verse indent0">A warld o’ men and syne o’ Gods;</div>
    <div class="verse indent0">The grey that haunts the vievest green;</div>
    <div class="verse indent0">The wrang side o’ the noblest scene</div>
    <div class="verse indent0">We ne’er can whummle to oor een,</div>
    <div class="verse indent0">As ’twere the hinderpairts o’ God</div><span class="pagenum"><a id="Page_47"></a>[47]</span>
    <div class="verse indent0">His face aye turned the opposite road,</div>
    <div class="verse indent0">Or’s neth the flooers the drumlie clods</div>
    <div class="verse indent0">Frae which they come at sicna odds,</div>
    <div class="verse indent0">As a’ Earth’s magic frae a spirt,</div>
    <div class="verse indent0">In shame and secrecy, o’ dirt!</div>
  </div>
  <div class="stanza">
    <div class="verse indent0">Then shak’ nae mair in silly life,</div>
    <div class="verse indent0">Nor stand impossible as Daith,</div>
    <div class="verse indent0">Incredible as a’thing is</div>
    <div class="verse indent0">Inside or oot owre closely scanned.</div>
    <div class="verse indent0">As mithers aften think the warld</div>
    <div class="verse indent0">O’ bairns that ha’e nae end or object,</div>
    <div class="verse indent0">Or lovers think their sweethearts made</div>
    <div class="verse indent0">Yince-yirn—wha haena waled the lave,</div>
    <div class="verse indent0">Maikless—when they are naebody,</div>
    <div class="verse indent0">Or men o’ ilka sort and kind</div>
    <div class="verse indent0">Are prood o’ thochts they ca’ their ain,</div>
    <div class="verse indent0">That nameless millions had afore</div>
    <div class="verse indent0">And nameless millions yet’ll ha’e,</div>
    <div class="verse indent0">And that were never worth the ha’en,</div>
    <div class="verse indent0">Or Cruivie’s “latest” story or</div>
    <div class="verse indent0">Gilsanquhar’s vows to sign the pledge,</div>
    <div class="verse indent0">Or’s if I thocht maist whisky <i>was</i>,</div>
    <div class="verse indent0">Or failed to coont the cheenge I got,</div>
    <div class="verse indent0">Sae wad I be gin I rejoiced,</div>
    <div class="verse indent0">Or didna ken my place, in thee.</div>
  </div>
  <div class="stanza">
    <div class="verse indent0">O stranglin’ rictus, sterile spasm,</div>
    <div class="verse indent0">Thou stricture in the groins o’ licht,</div>
    <div class="verse indent0">Thou ootrie gangrel frae the wilds</div>
    <div class="verse indent0">O’ chaos fenced frae Eden yet</div>
    <div class="verse indent0">By the unsplinterable wa’</div>
    <div class="verse indent0">O’ munebeams like a bleeze o’ swords!</div><span class="pagenum"><a id="Page_48"></a>[48]</span>
    <div class="verse indent0">Nae chance lunge cuts the Gordian knot,</div>
    <div class="verse indent0">Nor sall the belly find relief</div>
    <div class="verse indent0">In wha’s entangled moniplies</div>
    <div class="verse indent0">Creation like a stoppage jams,</div>
    <div class="verse indent0">Or in whose loins the mapamound</div>
    <div class="verse indent0">Runkles in strawns o’ bubos whaur</div>
    <div class="verse indent0">The generations gravel.</div>
    <div class="verse indent0">The soond o’ water winnin’ free,</div>
    <div class="verse indent0">The sicht o’ licht that braks the rouk,</div>
    <div class="verse indent0">The thocht o’ every thwart owrecome</div>
    <div class="verse indent0">Are in my ears and een and brain,</div>
    <div class="verse indent0">In whom the bluid is spilt in stour,</div>
    <div class="verse indent0">In whom a’ licht in darkness fails,</div>
    <div class="verse indent0">In whom the mystery o’ life</div>
    <div class="verse indent0">Is to a wretched weed bewrayed.</div>
  </div>
  <div class="stanza">
    <div class="verse indent0">But let my soul increase in me,</div>
    <div class="verse indent0">God dwarfed to enter my puir thocht</div>
    <div class="verse indent0">Expand to his true size again,</div>
    <div class="verse indent0">And protoplasm’s look befit</div>
    <div class="verse indent0">The nature o’ its destiny,</div>
    <div class="verse indent0">And seed and sequence be nae mair</div>
    <div class="verse indent0">Incongruous to ane anither,</div>
    <div class="verse indent0">And liquor packed impossibly</div>
    <div class="verse indent0">Mak’ pint-pot an eternal well,</div>
    <div class="verse indent0">And art be relevant to life,</div>
    <div class="verse indent0">And poets mair than dominies yet,</div>
    <div class="verse indent0">And ends nae langer tint in means,</div>
    <div class="verse indent0">Nor forests hidden by their trees,</div>
    <div class="verse indent0">Nor men be sacrificed alive</div>
    <div class="verse indent0">In foonds o’ fates designed for them,</div>
    <div class="verse indent0">Nor mansions o’ the soul stand toom</div>
    <div class="verse indent0">Their owners in their cellars trapped,</div>
    <div class="verse indent0">Nor a’ a people’s genius be</div><span class="pagenum"><a id="Page_49"></a>[49]</span>
    <div class="verse indent0">A rumple-fyke in Heaven’s doup,</div>
    <div class="verse indent0">While Calvinism uses her</div>
    <div class="verse indent0">To breed a minister or twa!</div>
  </div>
  <div class="stanza">
    <div class="verse indent0">A black leaf owre a white leaf twirls,</div>
    <div class="verse indent0">A grey leaf flauchters in atween,</div>
    <div class="verse indent0">Sae ply my thochts aboot the stem</div>
    <div class="verse indent0">O’ loppert slime frae which they spring.</div>
    <div class="verse indent0">The thistle like a snawstorm drives,</div>
    <div class="verse indent0">Or like a flicht o’ swallows lifts,</div>
    <div class="verse indent0">Or like a swarm o’ midges hings,</div>
    <div class="verse indent0">A plague o’ moths, a starry sky,</div>
    <div class="verse indent0">But’s naething but a thistle yet,</div>
    <div class="verse indent0">And still the puzzle stands unsolved.</div>
    <div class="verse indent0">Beauty and ugliness alike,</div>
    <div class="verse indent0">And life and daith and God and man,</div>
    <div class="verse indent0">Are aspects o’t but nane can tell</div>
    <div class="verse indent0">The secret that I’d fain find oot</div>
    <div class="verse indent0">O’ this bricht hive, this sorry weed,</div>
    <div class="verse indent0">The tree that fills the universe,</div>
    <div class="verse indent0">Or like a reistit herrin’ crines.</div>
  </div>
  <div class="stanza">
    <div class="verse indent0">Gin I was sober I micht think</div>
    <div class="verse indent0">It was like something drunk men see!</div>
  </div>
  <div class="stanza">
    <div class="verse indent0">The necromancy in my bluid</div>
    <div class="verse indent0">Through a’ the gamut cheenges me</div>
    <div class="verse indent0">O’ dwarf and giant, foul and fair,</div>
    <div class="verse indent0">But winna let me be mysel’</div>
    <div class="verse indent0">—My mither’s womb that reins me still</div>
    <div class="verse indent0">Until I tae can prick the witch</div>
    <div class="verse indent0">And “Wumman” cry wi’ Christ at last,</div>
    <div class="verse indent0">“Then what hast thou to do wi’ me?”</div><span class="pagenum"><a id="Page_50"></a>[50]</span>
  </div>
  <div class="stanza">
    <div class="verse indent0">The tug-o’-war is in me still,</div>
    <div class="verse indent0">The dog-hank o’ the flesh and soul,</div>
    <div class="verse indent0">Faither in Heaven, what gar’d ye tak’</div>
    <div class="verse indent0">A village slut to mither me,</div>
    <div class="verse indent0">Your mongrel o’ the fire and clay?</div>
    <div class="verse indent0">The trollop and the Deity share</div>
    <div class="verse indent0">My writhen form as tho’ I were</div>
    <div class="verse indent0">A picture o’ the time they had</div>
    <div class="verse indent0">When Licht rejoiced to file itsel’</div>
    <div class="verse indent0">And Earth upshuddered like a star.</div>
  </div>
  <div class="stanza">
    <div class="verse indent0">A drucken hizzie gane to bed</div>
    <div class="verse indent0">Wi’ three-in-ane and ane-in-three.</div>
  </div>
  <div class="stanza">
    <div class="verse indent0">O fain I’d drink until I saw</div>
    <div class="verse indent0">Scotland a ferlie o’ delicht,</div>
    <div class="verse indent0">And fain bide drunk nor ha’e’t recede</div>
    <div class="verse indent0">Into a shrivelled thistle syne,</div>
    <div class="verse indent0">As when a sperklin’ tide rins oot,</div>
    <div class="verse indent0">And leaves a wreath o’ rubbish there!</div>
  </div>
  <div class="stanza">
    <div class="verse indent0">Wull a’ the seas gang dry at last</div>
    <div class="verse indent0">(As dry as I am gettin’ noo),</div>
    <div class="verse indent0">Or wull they aye come back again,</div>
    <div class="verse indent0">Seilfu’ as my neist drink to me,</div>
    <div class="verse indent0">Or as the sunlicht to the mune,</div>
    <div class="verse indent0">Or as the bonny sangs o’ men,</div>
    <div class="verse indent0">Wha’re but puir craturs in themsels,</div>
    <div class="verse indent0">And save when genius mak’s them drunk,</div>
    <div class="verse indent0">As donnert as their audiences,</div>
    <div class="verse indent0">—As dreams that mak’ a tramp a king,</div>
    <div class="verse indent0">A madman sane to his ain mind,</div>
    <div class="verse indent0">Or what a Scotsman thinks himsel’,</div>
    <div class="verse indent0">Tho’ naethin’ but a thistle kyths.</div><span class="pagenum"><a id="Page_51"></a>[51]</span>
  </div>
  <div class="stanza">
    <div class="verse indent0">The mair I drink the thirstier yet,</div>
    <div class="verse indent0">And whiles when I’m alowe wi’ booze,</div>
    <div class="verse indent0">I’m like God’s sel’ and clad in fire,</div>
    <div class="verse indent0">And ha’e a Pentecost like this.</div>
    <div class="verse indent0">O wad that I could aye be fou’,</div>
    <div class="verse indent0">And no’ come back as aye I maun</div>
    <div class="verse indent0">To naething but a fule that nane</div>
    <div class="verse indent0">’Ud credit wi’ sic thochts as thae,</div>
    <div class="verse indent0">A fule that kens they’re empty dreams!</div>
  </div>
  <div class="stanza">
    <div class="verse indent0">Yet but fer drink and drink’s effects,</div>
    <div class="verse indent0">The yeast o’ God that barms in us,</div>
    <div class="verse indent0">We micht as weel no’ be alive.</div>
    <div class="verse indent0">It maitters not what drink is ta’en,</div>
    <div class="verse indent0">The barley bree, ambition, love,</div>
    <div class="verse indent0">Or Guid or Evil workin’ in’s,</div>
    <div class="verse indent0">Sae lang’s we feel like souls set free</div>
    <div class="verse indent0">Frae mortal coils and speak in tongues</div>
    <div class="verse indent0">We dinna ken and never wull,</div>
    <div class="verse indent0">And find a merit in oorsels,</div>
    <div class="verse indent0">In Cruivies and Gilsanquhars tae,</div>
    <div class="verse indent0">And see the thistle as ocht but that!</div>
  </div>
  <div class="stanza">
    <div class="verse indent0">For wha o’s ha’e the thistle’s poo’er</div>
    <div class="verse indent0">To see we’re worthless and believe ’t?</div>
  </div>
  <div class="stanza">
    <div class="verse indent0">A’thing that ony man can be’s</div>
    <div class="verse indent0">A mockery o’ his soul at last.</div>
    <div class="verse indent0">The mair it shows’t the better, and</div>
    <div class="verse indent0">I’d suner be a tramp than king,</div>
    <div class="verse indent0">Lest in the pride o’ place and poo’er</div>
    <div class="verse indent0">I e’er forgot my waesomeness.</div>
    <div class="verse indent0">Sae to debauchery and dirt,</div>
    <div class="verse indent0">And to disease and daith I turn,</div><span class="pagenum"><a id="Page_52"></a>[52]</span>
    <div class="verse indent0">Sin’ otherwise my seemin’ worth</div>
    <div class="verse indent0">’Ud block my view o’ what is what,</div>
    <div class="verse indent0">And blin’ me to the irony</div>
    <div class="verse indent0">O’ bein’ a grocer ’neth the sun,</div>
    <div class="verse indent0">A lawyer gin Justice ope’d her een,</div>
    <div class="verse indent0">A pedant like an ant promoted,</div>
    <div class="verse indent0">A parson buttonholin’ God,</div>
    <div class="verse indent0">Or ony cratur o’ the Earth</div>
    <div class="verse indent0">Sma’-bookt to John Smith, High Street, Perth,</div>
    <div class="verse indent0">Or sic like vulgar gaffe o’ life</div>
    <div class="verse indent0"><i>Sub speciem aeternitatis</i>—</div>
    <div class="verse indent0">Nae void can fleg me hauf as much</div>
    <div class="verse indent0">As bein’ mysel’, whate’er I am,</div>
    <div class="verse indent0">Or, waur, bein’ onybody else.</div>
  </div>
  <div class="stanza">
    <div class="verse indent0">The nervous thistle’s shiverin’ like</div>
    <div class="verse indent0">A horse’s skin aneth a cleg,</div>
    <div class="verse indent0">Or Northern Lichts or lustres o’</div>
    <div class="verse indent0">A soul that Daith has fastened on,</div>
    <div class="verse indent0">Or mornin’ efter the nicht afore.</div>
  </div>
  <div class="stanza">
    <div class="verse indent0"><i>Shudderin’ thistle, gi’e owre, gi’e owre</i>....</div>
  </div>
  <div class="stanza">
    <div class="verse indent0"><i>Grey sand is churnin’ in my lugs</i></div>
    <div class="verse indent0"><i>The munelicht flets, and gantin’ there</i></div>
    <div class="verse indent0"><i>The grave o’ a’ mankind’s laid bare</i></div>
    <div class="verse indent0"><i>—On Hell itsel’ the drawback rugs!</i></div>
  </div>
  <div class="stanza">
    <div class="verse indent0"><i>Nae man can ken his hert until</i></div>
    <div class="verse indent0"><i>The tide o’ life uncovers it,</i></div>
    <div class="verse indent0"><i>And horror-struck he sees a pit</i></div>
    <div class="verse indent0"><i>Returnin’ life can never fill!</i>...</div><span class="pagenum"><a id="Page_53"></a>[53]</span>
  </div>
  <div class="stanza">
    <div class="verse indent0">Thou art the facts in ilka airt</div>
    <div class="verse indent0">That breenge into infinity,</div>
    <div class="verse indent0">Criss-crossed wi’ coontless ither facts</div>
    <div class="verse indent0">Nae man can follow, and o’ which</div>
    <div class="verse indent0">He is himsel’ a helpless pairt,</div>
    <div class="verse indent0">Held in their tangle as he were</div>
    <div class="verse indent0">A stick-nest in Ygdrasil!</div>
  </div>
  <div class="stanza">
    <div class="verse indent0">The less man sees the mair he is</div>
    <div class="verse indent0">Content wi’t, but the mair he sees</div>
    <div class="verse indent0">The mair he kens hoo little o’</div>
    <div class="verse indent0">A’ that there is he’ll ever see,</div>
    <div class="verse indent0">And hoo it mak’s confusion aye</div>
    <div class="verse indent0">The waur confoondit till at last</div>
    <div class="verse indent0">His brain inside his heid is like</div>
    <div class="verse indent0">Ariadne wi’ an empty pirn,</div>
    <div class="verse indent0">Or like a birlin’ reel frae which</div>
    <div class="verse indent0">A whale has rived the line awa’.</div>
  </div>
  <div class="stanza">
    <div class="verse indent0">What better’s a forhooied nest</div>
    <div class="verse indent0">Than skasloch scattered owre the grun’?</div>
  </div>
  <div class="stanza">
    <div class="verse indent0">O hard it is for man to ken</div>
    <div class="verse indent0">He’s no’ creation’s goal nor yet</div>
    <div class="verse indent0">A benefitter by’t at last—</div>
    <div class="verse indent0">A means to ends he’ll never ken,</div>
    <div class="verse indent0">And as to michtier elements</div>
    <div class="verse indent0">The slauchtered brutes he eats to him</div>
    <div class="verse indent0">Or forms o’ life owre sma’ to see</div>
    <div class="verse indent0">Wi’ which his heedless body swarms,</div>
    <div class="verse indent0">And a’ man’s thocht nae mair to them</div>
    <div class="verse indent0">Than ony moosewob to a man,</div>
    <div class="verse indent0">His Heaven to them the blinterin’ o’</div>
    <div class="verse indent0">A snail-trail on their closet wa’!</div><span class="pagenum"><a id="Page_54"></a>[54]</span>
  </div>
  <div class="stanza">
    <div class="verse indent0">For what’s an atom o’ a twig</div>
    <div class="verse indent0">That tak’s a billion to an inch</div>
    <div class="verse indent0">To a’ the routh o’ shoots that mak’</div>
    <div class="verse indent0">The bygrowth o’ the Earth aboot</div>
    <div class="verse indent0">The michty trunk o’ Space that spreids</div>
    <div class="verse indent0">Ramel o’ licht that ha’e nae end,</div>
    <div class="verse indent0">—The trunk wi’ centuries for rings,</div>
    <div class="verse indent0">Comets for fruit, November shooers</div>
    <div class="verse indent0">For leafs that in its Autumns fa’</div>
    <div class="verse indent0">—And Man at maist o’ sic a twig</div>
    <div class="verse indent0">Ane o’ the coontless atoms is!</div>
  </div>
  <div class="stanza">
    <div class="verse indent0">My sinnens and my veins are but</div>
    <div class="verse indent0">As muckle o’ a single shoot</div>
    <div class="verse indent0">Wha’s fibre I can ne’er unwaft</div>
    <div class="verse indent0">O’ my wife’s flesh and mither’s flesh</div>
    <div class="verse indent0">And a’ the flesh o’ humankind,</div>
    <div class="verse indent0">And revelled thrums o’ beasts and plants</div>
    <div class="verse indent0">As gangs to mak’ twixt birth and daith</div>
    <div class="verse indent0">A’e sliver for a microscope;</div>
    <div class="verse indent0">And a’ the life o’ Earth to be</div>
    <div class="verse indent0">Can never lift frae underneath</div>
    <div class="verse indent0">The shank o’ which oor destiny’s pairt</div>
    <div class="verse indent0">As heich’s to stand forenenst the trunk</div>
    <div class="verse indent0">Stupendous as a windlestrae!</div>
  </div>
  <div class="stanza">
    <div class="verse indent0">I’m under nae delusions, fegs!</div>
    <div class="verse indent0">The whuppin’ sooker at wha’s tip</div>
    <div class="verse indent0">Oor little point o’ view appears,</div>
    <div class="verse indent0">A midget coom o’ continents</div>
    <div class="verse indent0">Wi’ blebs o’ oceans set, sends up</div>
    <div class="verse indent0">The braith o’ daith as weel as life,</div>
    <div class="verse indent0">And we maun braird anither tip</div>
    <div class="verse indent0">Oot owre us ere we wither tae,</div><span class="pagenum"><a id="Page_55"></a>[55]</span>
    <div class="verse indent0">And join the sentrice skeleton</div>
    <div class="verse indent0">As coral insects big their reefs.</div>
  </div>
  <div class="stanza">
    <div class="verse indent0">What is the tree? As fer as Man’s</div>
    <div class="verse indent0">Concerned it disna maitter</div>
    <div class="verse indent0">Gin but a giant thistle ’tis</div>
    <div class="verse indent0">That spreids eternal mischief there,</div>
    <div class="verse indent0">As I’m inclined to think.</div>
    <div class="verse indent0">Ruthless it sends its solid growth</div>
    <div class="verse indent0">Through mair than he can e’er conceive,</div>
    <div class="verse indent0">And braks his warlds abreid and rives</div>
    <div class="verse indent0">His Heavens to tatters on its horns.</div>
  </div>
  <div class="stanza">
    <div class="verse indent0">The nature or the purpose o’t</div>
    <div class="verse indent0">He needna fash to spier, for he</div>
    <div class="verse indent0">Is destined to be sune owre grown</div>
    <div class="verse indent0">And hidden wi’ the parent wud</div>
    <div class="verse indent0">The spreidin’ boughs in darkness hap,</div>
    <div class="verse indent0">And a’ its future life’ll be</div>
    <div class="verse indent0">Ootwith’m as he’s ootwith his banes.</div>
  </div>
  <div class="stanza">
    <div class="verse indent0">Juist as man’s skeleton has left</div>
    <div class="verse indent0">Its ancient ape-like shape ahint,</div>
    <div class="verse indent0">Sae states o’ mind in turn gi’e way</div>
    <div class="verse indent0">To different states, and quickly seem</div>
    <div class="verse indent0">Impossible to later men,</div>
    <div class="verse indent0">And Man’s mind in its final shape,</div>
    <div class="verse indent0">Or lang’ll seem a monkey’s spook,</div>
    <div class="verse indent0">And, strewth, to me the vera thocht</div>
    <div class="verse indent0">O’ Thocht already’s fell like that!</div>
    <div class="verse indent0">Yet still the cracklin’ thorns persist</div>
    <div class="verse indent0">In fitba’ match and peepy show,</div>
    <div class="verse indent0">To antic hay a dog-fecht’s mair</div>
    <div class="verse indent0">Than Jacob <i>v.</i> the Angel,</div><span class="pagenum"><a id="Page_56"></a>[56]</span>
    <div class="verse indent0">And through a cylinder o’ wombs,</div>
    <div class="verse indent0">A star reflected in a dub,</div>
    <div class="verse indent0">I see as ’twere my ain wild harns</div>
    <div class="verse indent0">The ripple o’ Eve’s moniplies.</div>
  </div>
  <div class="stanza">
    <div class="verse indent0">And faith! yestreen in Cruivie’s een</div>
    <div class="verse indent0">Life rocked at midnicht in a tree,</div>
    <div class="verse indent0">And in Gilsanquhar’s glower I saw</div>
    <div class="verse indent0">The taps o’ waves ’neth which the warld</div>
    <div class="verse indent0">Ga’ed rowin’ like a jeelyfish,</div>
    <div class="verse indent0">And whiles I canna look at Jean</div>
    <div class="verse indent0">For fear I’d see the sunlicht turn</div>
    <div class="verse indent0">Worm-like into the glaur again!</div>
  </div>
  <div class="stanza">
    <div class="verse indent0">A black leaf owre a white leaf twirls,</div>
    <div class="verse indent0">My liver’s shadow on my soul,</div>
    <div class="verse indent0">And clots o’ bluid loup oot frae stems</div>
    <div class="verse indent0">That back into the jungle rin,</div>
    <div class="verse indent0">Or in the waters underneath</div>
    <div class="verse indent0">Kelter like seaweed, while I hear</div>
    <div class="verse indent0">Abune the thunder o’ the flood,</div>
    <div class="verse indent0">The voice that aince commanded licht</div>
    <div class="verse indent0">Sing ‘Scots Wha Ha’e’ and hyne awa’</div>
    <div class="verse indent0">Like Cruivie up a different glen,</div>
    <div class="verse indent0">And leave me like a mixture o’</div>
    <div class="verse indent0">A wee Scotch nicht and Judgment Day,</div>
    <div class="verse indent0">The bile, the Bible, and the <i>Scotsman</i>,</div>
    <div class="verse indent0">Poetry and pigs—Infernal Thistle,</div>
    <div class="verse indent0">Damnition haggis I’ve spewed up,</div>
    <div class="verse indent0">And syne return to like twa dogs!</div>
    <div class="verse indent0">Blin’ Proteus wi’ leafs or hands</div>
    <div class="verse indent0">Or flippers ditherin’ in the lift</div>
    <div class="verse indent0">—Thou Samson in a warld that has</div>
    <div class="verse indent0">Nae pillars but your cheengin’ shapes</div><span class="pagenum"><a id="Page_57"></a>[57]</span>
    <div class="verse indent0">That dung doon, rise in ither airts</div>
    <div class="verse indent0">Like windblawn reek frae smoo’drin’ ess!</div>
    <div class="verse indent0">—Hoo lang maun I gi’e aff your forms</div>
    <div class="verse indent0">O’ plants and beasts and men and Gods</div>
    <div class="verse indent0">And like a doited Atlas bear</div>
    <div class="verse indent0">This steeple o’ fish, this eemis warld,</div>
    <div class="verse indent0">Or, maniac heid wi’ snakes for hair,</div>
    <div class="verse indent0">A Maenad, ape Aphrodite,</div>
    <div class="verse indent0">And scunner the Eternal sea?</div>
  </div>
  <div class="stanza">
    <div class="verse indent0">Man needna fash and even noo</div>
    <div class="verse indent0">The cells that mak’ a’e sliver wi’m,</div>
    <div class="verse indent0">The threidy knit he’s woven wi’,</div>
    <div class="verse indent0">’Ud fain destroy what sicht he has</div>
    <div class="verse indent0">O’ this puir transitory stage,</div>
    <div class="verse indent0">Yet tho’ he kens the fragment is</div>
    <div class="verse indent0">O’ little worth he e’er can view,</div>
    <div class="verse indent0">Jalousin’ it’s a cheatrie weed,</div>
    <div class="verse indent0">He tyauves wi’ a’ his micht and main</div>
    <div class="verse indent0">To keep his sicht despite his kind</div>
    <div class="verse indent0">Conspirin’ as their nature is</div>
    <div class="verse indent0">’Gainst ocht wi’ better sicht than theirs.</div>
  </div>
  <div class="stanza">
    <div class="verse indent0">What gars him strive? He canna tell—</div>
    <div class="verse indent0">It may be nocht but cussedness.</div>
    <div class="verse indent0">—At best he hopes for little mair</div>
    <div class="verse indent0">Than his suspicions to confirm,</div>
    <div class="verse indent0">To mock the sicht he hains sae weel</div>
    <div class="verse indent0">At last wi’ a’ he sees wi’ it,</div>
    <div class="verse indent0">Yet, thistle or no’ whate’er its end,</div>
    <div class="verse indent0">Aiblins the force that mak’s it grow</div>
    <div class="verse indent0">And lets him see a kennin’ mair</div>
    <div class="verse indent0">Than ither folk and fend his sicht</div>
    <div class="verse indent0">Agen their jealous plots awhile</div><span class="pagenum"><a id="Page_58"></a>[58]</span>
    <div class="verse indent0">’ll use the poo’ers it seems to waste,</div>
    <div class="verse indent0">This purpose ser’d, in ither ways,</div>
    <div class="verse indent0">That may be better worth the bein’</div>
    <div class="verse indent0">—Or sae he dreams, syne mocks his dream</div>
    <div class="verse indent0">Till Life grows sheer awa’ frae him,</div>
    <div class="verse indent0">And bratts o’ darkness plug his een.</div>
  </div>
  <div class="stanza">
    <div class="verse indent0">It may be nocht but cussedness,</div>
    <div class="verse indent0">But I’m content gin a’ my thocht</div>
    <div class="verse indent0">Can dae nae mair than let me see,</div>
    <div class="verse indent0">Free frae desire o’ happiness,</div>
    <div class="verse indent0">The foolish faiths o’ ither men</div>
    <div class="verse indent0">In breedin’, industry, and War,</div>
    <div class="verse indent0">Religion, Science, or ocht else</div>
    <div class="verse indent0">Gang smash—when I ha’e nane mysel’,</div>
    <div class="verse indent0">Or better gin I share them tae,</div>
    <div class="verse indent0">Or mind at least a time I did!</div>
  </div>
  <div class="stanza">
    <div class="verse indent0">Aye, this is Calvary—to bear</div>
    <div class="verse indent0">Your Cross wi’in you frae the seed,</div>
    <div class="verse indent0">And feel it grow by slow degrees</div>
    <div class="verse indent0">Until it rends your flesh apairt,</div>
    <div class="verse indent0">And turn, and see your fellow-men</div>
    <div class="verse indent0">In similar case but sufferin’ less</div>
    <div class="verse indent0">Thro’ bein’ mair wudden frae the stert!...</div>
  </div>
  <div class="stanza">
    <div class="verse indent0"><i>I’m fu’ o’ a stickit God.</i></div>
    <div class="verse indent0"><span class="smcap">That’s</span> <i>what’s the maitter wi’ me,</i></div>
    <div class="verse indent0"><i>Jean has stuck sic a fork in the wa’</i></div>
    <div class="verse indent0"><i>That I row in agonie</i>.</div>
  </div>
  <div class="stanza">
    <div class="verse indent0"><i>Mary never let dab.</i></div>
    <div class="verse indent0"><span class="smcap">She</span> <i>was a canny wumman</i>.</div>
    <div class="verse indent0"><i>She hedna a gaw in Joseph at a’</i></div>
    <div class="verse indent0"><i>But, wow, this seecund comin’!</i>...</div><span class="pagenum"><a id="Page_59"></a>[59]</span>
  </div>
  <div class="stanza">
    <div class="verse indent0"><i>Narodbogonosets</i><a id="FNanchor_10" href="#Footnote_10" class="fnanchor">[10]</a> are my folk tae,</div>
    <div class="verse indent0">But in a sma’ way nooadays—</div>
    <div class="verse indent0">A faitherly God wi’ a lang white beard,</div>
    <div class="verse indent0">Or painted Jesus in a haze</div>
    <div class="verse indent0">O’ blue and gowd, a gird aboot his heid</div>
    <div class="verse indent0">Or some sic thing. It’s been a sair come-doon,</div>
    <div class="verse indent0">And the trade’s nocht to what it was.</div>
    <div class="verse indent0">Unnatural practices are the cause.</div>
    <div class="verse indent0">Baith bairns and Gods’ll be obsolete soon</div>
    <div class="verse indent0">(The twaesome gang thegither), and forsooth</div>
    <div class="verse indent0">Scotland turn Eliot’s waste—the Land o’ Drouth.</div>
  </div>
  <div class="stanza">
    <div class="verse indent0">But even as the stane the builders rejec’</div>
    <div class="verse indent0">Becomes the corner-stane, the time may be</div>
    <div class="verse indent0">When Scotland sall find oot its destiny,</div>
    <div class="verse indent0">And yield the <i>vse-chelovek</i>.<a id="FNanchor_11" href="#Footnote_11" class="fnanchor">[11]</a></div>
    <div class="verse indent0">—At a’ events, owre Europe flaught atween,</div>
    <div class="verse indent0">My whim (and mair than whim) it pleases</div>
    <div class="verse indent0">To seek the haund o’ Russia as a freen’</div>
    <div class="verse indent0">In workin’ oot mankind’s great synthesis....</div>
  </div>
  <div class="stanza">
    <div class="verse indent0">Melville<a id="FNanchor_12" href="#Footnote_12" class="fnanchor">[12]</a> (a Scot) kent weel hoo Christ’s</div>
    <div class="verse indent0">Corrupted into creeds malign,</div>
    <div class="verse indent0">Begotten strife’s pernicious brood</div>
    <div class="verse indent0">That claims for patron Him Divine.</div>
    <div class="verse indent0">(The Kirk in Scotland still I cry</div>
    <div class="verse indent0">Crooks whaur it canna crucify!)</div>
  </div>
  <div class="stanza">
    <div class="verse indent0">Christ, bleedin’ like the thistle’s roses,</div>
    <div class="verse indent0">He saw—as I in similar case—</div>
    <div class="verse indent0">Maistly, in beauty and in fear,</div>
    <div class="verse indent0">’Ud “paralyse the nobler race,</div><span class="pagenum"><a id="Page_60"></a>[60]</span>
    <div class="verse indent0">Smite or suspend, perplex, deter,</div>
    <div class="verse indent0">And, tortured, prove the torturer.”</div>
  </div>
  <div class="stanza">
    <div class="verse indent0">And never mair a Scot sall tryst,</div>
    <div class="verse indent0">Abies on Calvary, wi’ Christ,</div>
    <div class="verse indent0">Unless, mebbe, a poem like this’ll</div>
    <div class="verse indent0">Exteriorise things in a thistle,</div>
    <div class="verse indent0">And gi’e him in this form forlorn</div>
    <div class="verse indent0">What Melville socht in vain frae Hawthorne....</div>
  </div>
  <div class="stanza">
    <div class="verse indent0">Spirit o’ strife, destroy in turn</div>
    <div class="verse indent0">Syne this fule’s Paradise, syne that;</div>
    <div class="verse indent0">In thee’s in Calvaries that owrecome</div>
    <div class="verse indent0">Daith efter Daith let me be caught,</div>
  </div>
  <div class="stanza">
    <div class="verse indent0">Or in the human form that hauds</div>
    <div class="verse indent0">Us in its ignominious thrall,</div>
    <div class="verse indent0">While on brute needs oor souls attend</div>
    <div class="verse indent0">Until disease and daith end all,</div>
  </div>
  <div class="stanza">
    <div class="verse indent0">Or in the grey deluded brain,</div>
    <div class="verse indent0">Reflectin’ in anither field</div>
    <div class="verse indent0">The torments o’ its parent flesh</div>
    <div class="verse indent0">In thocht-preventin’ thocht concealed,</div>
  </div>
  <div class="stanza">
    <div class="verse indent0">Or still in curst impossible mould,</div>
    <div class="verse indent0">Last thistle-shape men think to tak’,</div>
    <div class="verse indent0">The soul, frae flesh and thocht set free,</div>
    <div class="verse indent0">On Heaven’s strait if unseen rack.</div>
  </div>
  <div class="stanza">
    <div class="verse indent0">There may be heicher forms in which</div>
    <div class="verse indent0">We can nae mair oor plicht define,</div>
    <div class="verse indent0">Because the agonies involved</div>
    <div class="verse indent0">’ll bring us their ain anodyne.</div><span class="pagenum"><a id="Page_61"></a>[61]</span>
  </div>
  <div class="stanza">
    <div class="verse indent0">Yet still we suffer and still sall,</div>
    <div class="verse indent0">Altho’, puir fules, we mayna kent</div>
    <div class="verse indent0">As lang as like the thistle we</div>
    <div class="verse indent0">In coil and in recoil are pent.</div>
  </div>
  <div class="stanza">
    <div class="verse indent0">And ferrer than mankind can look</div>
    <div class="verse indent0">Ghast shapes that free but to transfix</div>
    <div class="verse indent0">Twine rose-crooned in their agonies,</div>
    <div class="verse indent0">And strive agen the endless pricks.</div>
  </div>
  <div class="stanza">
    <div class="verse indent0">The dooble play that bigs and braks</div>
    <div class="verse indent0">In endless victory and defeat</div>
    <div class="verse indent0">Is in your spikes and roses shown,</div>
    <div class="verse indent0">And a’ my soul is haggar’d wi’t....</div>
  </div>
  <div class="stanza">
    <div class="verse indent0">Be like the thistle, O my soul,</div>
    <div class="verse indent0">Heedless o’ praise and quick to tak’ affront,</div>
    <div class="verse indent0">And growin’ like a mockery o’ a’</div>
    <div class="verse indent0">Maist life can want or thole,</div>
    <div class="verse indent0">And manifest forevermair</div>
    <div class="verse indent0">Contempt o’ ilka goal.</div>
  </div>
  <div class="stanza">
    <div class="verse indent0">O’ ilka goal—save ane alane;</div>
    <div class="verse indent0">To be yoursel’, whatever that may be,</div>
    <div class="verse indent0">And as contemptuous o’ that,</div>
    <div class="verse indent0">Kennin’ nocht’s worth the ha’en,</div>
    <div class="verse indent0">But certainty that nocht can be,</div>
    <div class="verse indent0">And hoo that certainty to gain.</div>
  </div>
  <div class="stanza">
    <div class="verse indent0">For this you still maun grow and grope</div>
    <div class="verse indent0">In the abyss wi’ ever-deepenin’ roots</div>
    <div class="verse indent0">That croon your scunner wi’ the grue</div>
    <div class="verse indent0">O’ hopeless hope</div>
    <div class="verse indent0">—And gin the abyss is bottomless,</div>
    <div class="verse indent0">Your growth’ll never stop!...</div><span class="pagenum"><a id="Page_62"></a>[62]</span>
  </div>
  <div class="stanza">
    <div class="verse indent0">What earthquake chitters oot</div>
    <div class="verse indent0">In the Thistle’s oorie shape,</div>
    <div class="verse indent0">What gleids o’ central fire</div>
    <div class="verse indent0">In its reid heids escape,</div>
    <div class="verse indent0">And whatna coonter forces</div>
    <div class="verse indent0">In growth and ingrowth graip</div>
    <div class="verse indent0">In an eternal clinch</div>
    <div class="verse indent0">In this ootcuissen form</div>
    <div class="verse indent0">That winna be outcast,</div>
    <div class="verse indent0">But triumphs at the last</div>
    <div class="verse indent0">(Owre a’ abies itsel’</div>
    <div class="verse indent0">As fer as we can tell,</div>
    <div class="verse indent0">Sin’ frae the Eden o’ the world</div>
    <div class="verse indent0">Ilka man in turn is hurled,</div>
    <div class="verse indent0">And ilka gairden rins to waste</div>
    <div class="verse indent0">That was ever to his taste?)</div>
  </div>
  <div class="stanza">
    <div class="verse indent0"><i>O keep the Thistle ’yont the wa’</i></div>
    <div class="verse indent0"><i>Owre which your skeletons you’ll thraw.</i></div>
  </div>
  <div class="stanza">
    <div class="verse indent0">I, in the Thistle’s land,</div>
    <div class="verse indent0">As you<a id="FNanchor_13" href="#Footnote_13" class="fnanchor">[13]</a> in Russia where</div>
    <div class="verse indent0">Struggle in giant form</div>
    <div class="verse indent0">Proceeds for evermair,</div>
    <div class="verse indent0">In my sma’ measure ’bood</div>
    <div class="verse indent0">Address a similar task,</div>
    <div class="verse indent0">And for a share o’ your</div>
    <div class="verse indent0">Appallin’ genius ask.</div>
  </div>
  <div class="stanza">
    <div class="verse indent0">Wha built in revelations</div>
    <div class="verse indent0">What maist men in reserves</div>
    <div class="verse indent0">(And only men confound!)</div>
    <div class="verse indent0">A better gift deserves</div><span class="pagenum"><a id="Page_63"></a>[63]</span>
    <div class="verse indent0">Frae ane wha like hissel</div>
    <div class="verse indent0">(As ant-heap unto mountain)</div>
    <div class="verse indent0">Needs bigs his life upon</div>
    <div class="verse indent0">The everloupin’ fountain</div>
    <div class="verse indent0">That frae the Dark ascends</div>
    <div class="verse indent0">Whaur Life begins, Thocht ends</div>
    <div class="verse indent0">—A better gift deserves</div>
    <div class="verse indent0">Than thae wheen yatterin’ nerves!</div>
  </div>
  <div class="stanza">
    <div class="verse indent0">For mine’s the clearest insicht</div>
    <div class="verse indent0">O’ man’s facility</div>
    <div class="verse indent0">For constant self-deception,</div>
    <div class="verse indent0">And hoo his mind can be</div>
    <div class="verse indent0">But as a floatin’ iceberg</div>
    <div class="verse indent0">That hides aneth the sea</div>
    <div class="verse indent0">Its bulk: and hoo frae depths</div>
    <div class="verse indent0">O’ an unfaddomed flood</div>
    <div class="verse indent0">Tensions o’ nerves arise</div>
    <div class="verse indent0">And humours o’ the blood</div>
    <div class="verse indent0">—Keethin’s nane can trace</div>
    <div class="verse indent0">To their original place.</div>
  </div>
  <div class="stanza">
    <div class="verse indent0"><i>Hoo mony men to mak’ a man</i></div>
    <div class="verse indent0"><i>It tak’s he kens wha kens Life’s plan.</i></div>
  </div>
  <div class="stanza">
    <div class="verse indent0">But there are flegsome deeps</div>
    <div class="verse indent0">Whaur the soul o’ Scotland sleeps</div>
    <div class="verse indent0">That I to bottom need</div>
    <div class="verse indent0">To wauk Guid kens what deid,</div>
    <div class="verse indent0">Play at stertle-a-stobie,</div>
    <div class="verse indent0">Wi’ nation’s dust for hobby,</div>
    <div class="verse indent0">Or wi’ God’s sel’ commerce</div>
    <div class="verse indent0">For the makin’ o’ a verse.</div><span class="pagenum"><a id="Page_64"></a>[64]</span>
  </div>
  <div class="stanza">
    <div class="verse indent0"><i>“Melville, sea-compelling man,</i></div>
    <div class="verse indent0"><i>Before whose wand Leviathan</i></div>
    <div class="verse indent0"><i>Rose hoary-white upon the Deep,”<a id="FNanchor_14" href="#Footnote_14" class="fnanchor">[14]</a></i></div>
    <div class="verse indent0"><i>What thou hast sown I fain ’ud reap</i></div>
    <div class="verse indent0"><i>O’ knowledge ’yont the human mind</i></div>
    <div class="verse indent0"><i>In keepin’ wi’ oor Scottish kind,</i></div>
    <div class="verse indent0"><i>And, thanks to thee, may aiblins reach</i></div>
    <div class="verse indent0"><i>To what this Russian has to teach,</i></div>
    <div class="verse indent0"><i>Closer than ony ither Scot,</i></div>
    <div class="verse indent0"><i>Closer to me than my ain thocht,</i></div>
    <div class="verse indent0"><i>Closer than my ain braith to me,</i></div>
    <div class="verse indent0"><i>As close as to the Deity</i></div>
    <div class="verse indent0"><i>Approachable in whom appears</i></div>
    <div class="verse indent0"><i>This Christ o’ the neist thoosand years.</i></div>
  </div>
  <div class="stanza">
    <div class="verse indent0">As frae your baggit wife</div>
    <div class="verse indent0">You turned whenever able,</div>
    <div class="verse indent0">And often when you werena,</div>
    <div class="verse indent0">Unto the gamin’ table,</div>
    <div class="verse indent0">And opened wide to ruin</div>
    <div class="verse indent0">Your benmaist hert, aye brewin’</div>
    <div class="verse indent0">A horror o’ whatever</div>
    <div class="verse indent0">Seemed likely to deliver</div>
    <div class="verse indent0">You frae the senseless strife</div>
    <div class="verse indent0">In which alane is life,</div>
    <div class="verse indent0">—As Burns in Edinburgh</div>
    <div class="verse indent0">Breenged arse-owre-heid thoro’</div>
    <div class="verse indent0">A’ <i>it</i> could be the spur o’</div>
    <div class="verse indent0">To pleuch his sauted furrow,</div>
    <div class="verse indent0">And turned frae a’ men honour</div>
    <div class="verse indent0">To what could only scunner</div>
    <div class="verse indent0">Wha thinks that common-sense</div>
    <div class="verse indent0">Can e’er be but a fence</div><span class="pagenum"><a id="Page_65"></a>[65]</span>
    <div class="verse indent0">To keep a soul worth ha’en</div>
    <div class="verse indent0">Frae what it s’ud be daein’</div>
    <div class="verse indent0">—Sae I in turn maun gie</div>
    <div class="verse indent0">My soul to misery,</div>
    <div class="verse indent0">Daidle disease</div>
    <div class="verse indent0">Upon my knees,</div>
    <div class="verse indent0">And welcome madness</div>
    <div class="verse indent0">Wi’ exceedin’ gladness</div>
    <div class="verse indent0">—Aye, open wide my hert</div>
    <div class="verse indent0">To a’ the thistle’s smert.</div>
  </div>
  <div class="stanza">
    <div class="verse indent0">And a’ the hopes o’ men</div>
    <div class="verse indent0">Sall be like wiles then</div>
    <div class="verse indent0">To gar my soul betray</div>
    <div class="verse indent0">Its only richtfu’ way,</div>
    <div class="verse indent0">Or as a couthie wife</div>
    <div class="verse indent0">That seeks nae mair frae life</div>
    <div class="verse indent0">Than domesticity</div>
    <div class="verse indent0">E’en wi’ the likes o’ me—</div>
    <div class="verse indent0">As gin I could be carin’</div>
    <div class="verse indent0">For her or for her bairn</div>
    <div class="verse indent0">When on my road I’m farin’</div>
    <div class="verse indent0">—O I can spend a nicht</div>
    <div class="verse indent0">In ony man’s Delicht</div>
    <div class="verse indent0">Or wi’ ony wumman born</div>
    <div class="verse indent0">—But aye be aff the morn!</div>
  </div>
  <div class="stanza">
    <div class="verse indent0">In a’ the inklin’s cryptic,</div>
    <div class="verse indent0">Then, o’ an epileptic,</div>
    <div class="verse indent0">I ha’e been stood in you</div>
    <div class="verse indent0">And droukit in their grue</div>
    <div class="verse indent0">Till I can see richt through</div>
    <div class="verse indent0">Ilk weakness o’ my frame</div>
    <div class="verse indent0">And ilka dernin’ shame,</div><span class="pagenum"><a id="Page_66"></a>[66]</span>
    <div class="verse indent0">And can employ the same</div>
    <div class="verse indent0">To jouk the curse o’ fame,</div>
    <div class="verse indent0">Lowsed frae the dominion</div>
    <div class="verse indent0">O’ popular opinion,</div>
    <div class="verse indent0">And risen at last abune</div>
    <div class="verse indent0">The thistle like a mune</div>
    <div class="verse indent0">That looks serenely doon</div>
    <div class="verse indent0">On what queer things there are</div>
    <div class="verse indent0">In an inferior star</div>
    <div class="verse indent0">That couldna be, or see,</div>
    <div class="verse indent0">Themsel’s, except in me.</div>
  </div>
  <div class="stanza">
    <div class="verse indent0"><i>Wi’ burnt-oot hert and poxy face</i></div>
    <div class="verse indent0"><i>I sall illumine a’ the place,</i></div>
    <div class="verse indent0"><i>And there is ne’er a fount o’ grace</i></div>
    <div class="verse indent0"><i>That isna in a similar case.</i></div>
  </div>
  <div class="stanza">
    <div class="verse indent0">Let a’ the thistle’s growth</div>
    <div class="verse indent0">Be as a process, then,</div>
    <div class="verse indent0">My spirit’s gane richt through,</div>
    <div class="verse indent0">And needna threid again,</div>
    <div class="verse indent0">Tho’ in it sall be haud’n</div>
    <div class="verse indent0">For aye the feck o’ men</div>
    <div class="verse indent0">Wha’s queer contortions there</div>
    <div class="verse indent0">As memories I ken,</div>
    <div class="verse indent0">As memories o’ my ain</div>
    <div class="verse indent0">O’ mony an ancient pain.</div>
    <div class="verse indent0">But sin’ wha’ll e’er wun free</div>
    <div class="verse indent0">Maun tak’ like coorse to me,</div>
    <div class="verse indent0">A fillip I wad gi’e</div>
    <div class="verse indent0">Their eccentricity,</div>
    <div class="verse indent0">And leave the lave to dree</div>
    <div class="verse indent0">Their weirdless destiny.</div><span class="pagenum"><a id="Page_67"></a>[67]</span>
  </div>
  <div class="stanza">
    <div class="verse indent0">It’s no’ withoot regret</div>
    <div class="verse indent0">That I maun follow yet</div>
    <div class="verse indent0">The road that led me past</div>
    <div class="verse indent0">Humanity sae fast,</div>
    <div class="verse indent0">Yet scarce can gi’e a fate</div>
    <div class="verse indent0">That is at last mair fit</div>
    <div class="verse indent0">To them wha tak’ that gait</div>
    <div class="verse indent0">Than theirs wha winna ha’e’t,</div>
    <div class="verse indent0">Seein’ that nae man can get</div>
    <div class="verse indent0">By ony airt or wile,</div>
    <div class="verse indent0">A destiny quite worth while</div>
    <div class="verse indent0">As fer as he can tell</div>
    <div class="verse indent0">—Or even you yoursel’!</div>
  </div>
  <div class="stanza">
    <div class="verse indent0">And O! I canna thole</div>
    <div class="verse indent0">Aye yabblin’ o’ my soul,</div>
    <div class="verse indent0">And fain I wad be free</div>
    <div class="verse indent0">O’ my eternal me,</div>
    <div class="verse indent0">Nor fare mysel’ alane</div>
    <div class="verse indent0">—Withoot that tae be gane,</div>
    <div class="verse indent0">And this, I ha’e nae doot,</div>
    <div class="verse indent0">This road’ll bring aboot.</div>
  </div>
  <div class="stanza">
    <div class="verse indent0">The munelicht that owre clear defines</div>
    <div class="verse indent0">The thistle’s shrill cantankerous lines</div>
    <div class="verse indent0">E’en noo whiles insubstantialises</div>
    <div class="verse indent0">Its grisly form and ’stead devises</div>
    <div class="verse indent0">A maze o’ licht, a siller-frame,</div>
    <div class="verse indent0">As ’twere God’s dream frae which it came,</div>
    <div class="verse indent0">Ne’er into bein’ coorsened yet,</div>
    <div class="verse indent0">The essence lowin’ pure in it,</div>
    <div class="verse indent0">As tho’ the fire owrecam’ the clay,</div>
    <div class="verse indent0">And left its wraith in endless day.</div><span class="pagenum"><a id="Page_68"></a>[68]</span>
  </div>
  <div class="stanza">
    <div class="verse indent0">These are the moments when a’ sense</div>
    <div class="verse indent0">Like mist is vanished and intense,</div>
    <div class="verse indent0">Magic emerges frae the dense</div>
    <div class="verse indent0">Body o’ bein’ and beeks immense</div>
    <div class="verse indent0">As, like a ghinn oot o’ a bottle,</div>
    <div class="verse indent0">Daith rises frae’s when oor lives crottle.</div>
  </div>
  <div class="stanza">
    <div class="verse indent0">These are the moments when my sang</div>
    <div class="verse indent0">Clears its white feet frae oot amang</div>
    <div class="verse indent0">My broken thocht, and moves as free</div>
    <div class="verse indent0">As souls frae bodies when they dee.</div>
    <div class="verse indent0">There’s naething left o’ me ava’</div>
    <div class="verse indent0">Save a’ I’d hoped micht whiles befa’.</div>
  </div>
  <div class="stanza">
    <div class="verse indent0">Sic sang to men is little worth.</div>
    <div class="verse indent0">It has nae message for the earth.</div>
    <div class="verse indent0">Men see their warld turned tapsalteerie,</div>
    <div class="verse indent0">Drookit in a licht owre eerie,</div>
    <div class="verse indent0">Or sent birlin’ like a peerie—</div>
    <div class="verse indent0">Syne it turns a’ they’ve kent till then</div>
    <div class="verse indent0">To shapes they can nae langer ken.</div>
  </div>
  <div class="stanza">
    <div class="verse indent0">Men canna look on nakit licht.</div>
    <div class="verse indent0">It flings them back wi’ darkened sicht,</div>
    <div class="verse indent0">And een that canna look at it,</div>
    <div class="verse indent0">Maun draw earth closer roond them yet</div>
    <div class="verse indent0">Or, their sicht tint, find nocht instead</div>
    <div class="verse indent0">That answers to their waefu’ need.</div>
  </div>
  <div class="stanza">
    <div class="verse indent0">And yet this essence frae the clay</div>
    <div class="verse indent0">In dooble form aye braks away,</div>
    <div class="verse indent0">For, in addition to the licht,</div>
    <div class="verse indent0">There is an e’er-increasin’ nicht,</div><span class="pagenum"><a id="Page_69"></a>[69]</span>
    <div class="verse indent0">A nicht that is the bigger, and</div>
    <div class="verse indent0">Gangs roond licht like an airn band</div>
    <div class="verse indent0">That noo and then mair tichtly grips,</div>
    <div class="verse indent0">And snuffs it in a black eclipse,</div>
    <div class="verse indent0">But rings it maistly as a brough</div>
    <div class="verse indent0">The mune, till it’s juist bricht enough—</div>
    <div class="verse indent0">O wull I never lowse a licht</div>
    <div class="verse indent0">I canna dowse again in spite,</div>
    <div class="verse indent0">Or dull to haud within my sicht?</div>
  </div>
  <div class="stanza">
    <div class="verse indent0">The thistle canna vanish quite.</div>
    <div class="verse indent0">Inside a’ licht its shape maun glint,</div>
    <div class="verse indent0">A spirit wi’ a skeleton in’t</div>
  </div>
  <div class="stanza">
    <div class="verse indent0">The world, the flesh, ’ll bide in us</div>
    <div class="verse indent0">As in the fire the unburnt buss,</div>
    <div class="verse indent0">Or as frae sire to son we gang</div>
    <div class="verse indent0">And coontless corpses in us thrang.</div>
  </div>
  <div class="stanza">
    <div class="verse indent0">And e’en the glory that descends</div>
    <div class="verse indent0">I kenna whence on <i>me</i> depends,</div>
    <div class="verse indent0">And shapes itsel’ to what is left</div>
    <div class="verse indent0">Whaur I o’ me ha’e me bereft,</div>
    <div class="verse indent0">And still the form is mine, altho’</div>
    <div class="verse indent0">A force to which I ne’er could grow</div>
    <div class="verse indent0">Is movin’ in’t as ’twere a sea</div>
    <div class="verse indent0">That lang syne drooned the last o’ me</div>
    <div class="verse indent0">—That drooned afore the warld began</div>
    <div class="verse indent0">A’ that could ever come frae Man.</div>
  </div>
  <div class="stanza">
    <div class="verse indent0">And as at sicna times am I,</div>
    <div class="verse indent0">I wad ha’e Scotland to my eye</div><span class="pagenum"><a id="Page_70"></a>[70]</span>
    <div class="verse indent0">Until I saw a timeless flame</div>
    <div class="verse indent0">Tak’ Auchtermuchty for a name,</div>
    <div class="verse indent0">And kent that Ecclefechan stood</div>
    <div class="verse indent0">As pairt o’ an eternal mood.</div>
  </div>
  <div class="stanza">
    <div class="verse indent0">Ahint the glory comes the nicht</div>
    <div class="verse indent0">As Maori to London’s ruins,</div>
    <div class="verse indent0">And I’m amused to see the plicht</div>
    <div class="verse indent0">O’ Licht as’t in the black tide droons,</div>
    <div class="verse indent0">Yet even in the brain o’ Chaos</div>
    <div class="verse indent0">For Scotland I wad hain a place,</div>
    <div class="verse indent0">And let Tighnabruaich still</div>
    <div class="verse indent0">Be pairt and paircel o’ its will,</div>
    <div class="verse indent0">And Culloden, black as Hell,</div>
    <div class="verse indent0">A knowledge it has o’ itsel’.</div>
  </div>
  <div class="stanza">
    <div class="verse indent0">Thou, Dostoevski, understood,</div>
    <div class="verse indent0">Wha had your ain land in your bluid,</div>
    <div class="verse indent0">And into it as in a mould</div>
    <div class="verse indent0">The passion o’ your bein’ rolled,</div>
    <div class="verse indent0">Inherited in turn frae Heaven</div>
    <div class="verse indent0">Or sources fer abune it even.</div>
  </div>
  <div class="stanza">
    <div class="verse indent0"><i>Sae God retracts in endless stage</i></div>
    <div class="verse indent0"><i>Through angel, devil, age on age,</i></div>
    <div class="verse indent0"><i>Until at last his infinite natur’</i></div>
    <div class="verse indent0"><i>Walks on earth a human cratur’</i></div>
    <div class="verse indent0"><i>(Or less than human as to my een</i></div>
    <div class="verse indent0"><i>The people are in Aiberdeen);</i></div>
    <div class="verse indent0"><i>Sae man returns in endless growth</i></div>
    <div class="verse indent0"><i>Till God in him again has scouth.</i></div>
  </div>
  <div class="stanza">
    <div class="verse indent0">For sic a loup towards wisdom’s croon</div>
    <div class="verse indent0">Hoo fer a man maun base him doon,</div><span class="pagenum"><a id="Page_71"></a>[71]</span>
    <div class="verse indent0">Hoo plunge aboot in Chaos ere</div>
    <div class="verse indent0">He finds his needfu’ fittin’ there,</div>
    <div class="verse indent0">The matrix oot o’ which sublime</div>
    <div class="verse indent0">Serenity sall soar in time!</div>
  </div>
  <div class="stanza">
    <div class="verse indent0">Ha’e I the cruelty I need,</div>
    <div class="verse indent0">Contempt and syne contempt o’ that,</div>
    <div class="verse indent0">And still contempt in endless meed</div>
    <div class="verse indent0">That I may never yet be caught</div>
    <div class="verse indent0">In ony satisfaction, or</div>
    <div class="verse indent0">Bird-lime that winna let me soar?</div>
  </div>
  <div class="stanza">
    <div class="verse indent0">Is Scotland big enough to be</div>
    <div class="verse indent0">A symbol o’ that force in me,</div>
    <div class="verse indent0">In wha’s divine inebriety</div>
    <div class="verse indent0">A sicht abune contempt I’ll see?</div>
  </div>
  <div class="stanza">
    <div class="verse indent0">For a’ that’s Scottish is in me,</div>
    <div class="verse indent0">As a’ things Russian were in thee,</div>
    <div class="verse indent0">And I in turn ’ud be an action</div>
    <div class="verse indent0">To pit in a concrete abstraction</div>
    <div class="verse indent0">My country’s contrair qualities,</div>
    <div class="verse indent0">And mak’ a unity o’ these</div>
    <div class="verse indent0">Till my love owre its history dwells,</div>
    <div class="verse indent0">As owretone to a peal o’ bells.</div>
  </div>
  <div class="stanza">
    <div class="verse indent0">And in this heicher stratosphere</div>
    <div class="verse indent0">As bairn at giant at thee I peer....</div>
  </div>
  <div class="stanza">
    <div class="verse indent0"><i>O Jean, in whom my spirit sees,</i></div>
    <div class="verse indent0"><i>Clearer than through whisky or disease,</i></div>
    <div class="verse indent0"><i>Its dernin’ nature, wad the searchin’ licht</i></div>
    <div class="verse indent0"><i>Oor union raises poor’d owre me the nicht.</i></div><span class="pagenum"><a id="Page_72"></a>[72]</span>
  </div>
  <div class="stanza">
    <div class="verse indent0"><i>I’m faced wi’ aspects o’ mysel’</i></div>
    <div class="verse indent0"><i>At last wha’s portent nocht can tell,</i></div>
    <div class="verse indent0"><i>Save that sheer licht o’ life that when we’re joint</i></div>
    <div class="verse indent0"><i>Loups through me like a fire a’ else t’ aroint.</i></div>
  </div>
  <div class="stanza">
    <div class="verse indent0"><i>Clear my lourd flesh, and let me move</i></div>
    <div class="verse indent0"><i>In the peculiar licht o’ love,</i></div>
    <div class="verse indent0"><i>As aiblins in Eternity men may</i></div>
    <div class="verse indent0"><i>When their swack souls nae mair are clogged wi’ clay.</i></div>
  </div>
  <div class="stanza">
    <div class="verse indent0"><i>Be thou the licht in which I stand</i></div>
    <div class="verse indent0"><i>Entire, in thistle-shape, as planned,</i></div>
    <div class="verse indent0"><i>And no’ hauf-hidden and hauf-seen as here</i></div>
    <div class="verse indent0"><i>In munelicht, whisky, and in fleshly fear,</i></div>
  </div>
  <div class="stanza">
    <div class="verse indent0"><i>In fear to look owre closely at</i></div>
    <div class="verse indent0"><i>The grisly form in which I’m caught,</i></div>
    <div class="verse indent0"><i>In sic a reelin’ and imperfect licht</i></div>
    <div class="verse indent0"><i>Sprung frae incongruous elements the nicht!</i></div>
  </div>
  <div class="stanza">
    <div class="verse indent0"><i>But wer’t by thou they were shone on,</i></div>
    <div class="verse indent0"><i>Then wad I ha’e nae dreid to con</i></div>
    <div class="verse indent0"><i>The ugsome problems shapin’ in my soul,</i></div>
    <div class="verse indent0"><i>Or gin I hed—certes, nae fear you’d thole!</i></div>
  </div>
  <div class="stanza">
    <div class="verse indent0"><i>Be in this fibre like an eye,</i></div>
    <div class="verse indent0"><i>And ilka turn and twist descry,</i></div>
    <div class="verse indent0"><i>Hoo here a leaf, a spine, a rose—or as</i></div>
    <div class="verse indent0"><i>The purpose o’ the poo’er that brings ’t to pass.</i></div>
  </div>
  <div class="stanza">
    <div class="verse indent0"><i>Syne liberate me frae this tree,</i></div>
    <div class="verse indent0"><i>As wha had there imprisoned me,</i></div>
    <div class="verse indent0"><i>The end achieved—or show me at the least</i></div>
    <div class="verse indent0"><i>Mair meanin’ in’t, and hope o’ bein’ released.</i></div><span class="pagenum"><a id="Page_73"></a>[73]</span>
  </div>
  <div class="stanza">
    <div class="verse indent0">I tae ha’e heard Eternity drip water</div>
    <div class="verse indent0">(Aye water, water!), drap by drap</div>
    <div class="verse indent0">On the a’e nerve, like lichtnin’, I’ve become,</div>
    <div class="verse indent0">And heard God passin’ wi’ a bobby’s feet</div>
    <div class="verse indent0">Ootby in the lang coffin o’ the street</div>
    <div class="verse indent0">—Seen stang by chitterin’ knottit stang loup oot</div>
    <div class="verse indent0">Uncrushed by th’ echoes o’ the thunderin’ boot,</div>
    <div class="verse indent0">Till a’ the dizzy lint-white lines o’ torture made</div>
    <div class="verse indent0">A monstrous thistle in the space aboot me,</div>
    <div class="verse indent0">A symbol o’ the puzzle o’ man’s soul</div>
    <div class="verse indent0">—And in my agony been pridefu’ I could still</div>
    <div class="verse indent0">Tine nae least quiver or twist, watch ilka point</div>
    <div class="verse indent0">Like a white-het bodkin ripe my inmaist hert,</div>
    <div class="verse indent0">And aye wi’ clearer pain that brocht nae anodyne,</div>
    <div class="verse indent0">But rose for ever to a fer crescendo</div>
    <div class="verse indent0">Like eagles that ootsoar wi’ skinklan’ wings</div>
    <div class="verse indent0">The thieveless sun they blin’</div>
    <div class="verse indent10">—And pridefu’ still</div>
    <div class="verse indent0">That ’yont the sherp wings o’ the eagles fleein’</div>
    <div class="verse indent0">Aboot the dowless pole o’ Space,</div>
    <div class="verse indent0">Like leafs aboot a thistle-shank, my bluid</div>
    <div class="verse indent0">Could still thraw roses up</div>
    <div class="verse indent10">—And up!</div>
  </div>
  <div class="stanza">
    <div class="verse indent0">O rootless thistle through the warld that’s pairt o’ you,</div>
    <div class="verse indent0">Gin you’d withstand the agonies still to come,</div>
    <div class="verse indent0">You maun send roots doon to the deeps unkent,</div>
    <div class="verse indent0">Fer deeper than it’s possible for ocht to gang,</div>
    <div class="verse indent0">Savin’ the human soul,</div>
    <div class="verse indent0">Deeper than God himsel’ has knowledge o’,</div>
    <div class="verse indent0">Whaur lichtnin’s canna probe that cleave the warld,</div>
    <div class="verse indent0">Whaur only in the entire dark there’s founts o’ strength</div><span class="pagenum"><a id="Page_74"></a>[74]</span>
    <div class="verse indent0">Eternity’s poisoned draps can never file,</div>
    <div class="verse indent0">And muckle roots thicken, deef to bobbies’ feet.</div>
  </div>
  <div class="stanza">
    <div class="verse indent0">A mony-brainchin’ candelabra fills</div>
    <div class="verse indent0">The lift and’s lowin’ wi’ the stars;</div>
    <div class="verse indent0">The Octopus Creation is is wallopin’</div>
    <div class="verse indent0">In coontless faddoms o’ a nameless sea.</div>
    <div class="verse indent0">I am the candelabra, and burn</div>
    <div class="verse indent0">My endless candles to an Unkent God.</div>
    <div class="verse indent0">I am the mind and meanin’ o’ the octopus</div>
    <div class="verse indent0">That thraws its empty airms through a’ th’ Inane.</div>
  </div>
  <div class="stanza">
    <div class="verse indent0">And a’ the bizzin’ suns ha’e bigged</div>
    <div class="verse indent0">Their kaims upon the surface o’ the sea.</div>
    <div class="verse indent0">My lips may feast for ever, but my guts</div>
    <div class="verse indent0">Ken naething o’ the Food o’ Gods.</div>
  </div>
  <div class="stanza">
    <div class="verse indent0">“Let there be Licht,” said God, and there was</div>
    <div class="verse indent0">A little: but He lacked the poo’er</div>
    <div class="verse indent0">To licht up mair than pairt o’ space at aince,</div>
    <div class="verse indent0">And there is lots o’ darkness that’s the same</div>
    <div class="verse indent0">As gin He’d never spoken</div>
    <div class="verse indent10">—Mair darkness than there’s licht,</div>
    <div class="verse indent0">And dwarfin’t to a candle-flame,</div>
    <div class="verse indent0">A spalin’ candle that’ll sune gang oot.</div>
    <div class="verse indent0">—Darkness comes closer to us than the licht,</div>
    <div class="verse indent0">And is oor natural element. We peer oot frae’t</div>
    <div class="verse indent0">Like cat’s een bleezin’ in a goustrous nicht</div>
    <div class="verse indent0">(Whaur there is nocht to find but stars</div>
    <div class="verse indent0">That look like ither cats’ een),</div>
    <div class="verse indent0">Like cat’s een, and there is nocht to find</div>
    <div class="verse indent0">Savin’ we turn them in upon oorsels;</div>
    <div class="verse indent0">Cats canna.</div>
    <div class="verse indent10">Darkness is wi’ us a’ the time, and Licht</div><span class="pagenum"><a id="Page_75"></a>[75]</span>
    <div class="verse indent0">But veesits pairt o’ us, the wee-est pairt</div>
    <div class="verse indent0">Frae time to time on a short day atween twa nichts.</div>
    <div class="verse indent0">Nae licht is thrawn on <i>them</i> by ony licht.</div>
    <div class="verse indent0">Licht thraws nae licht upon itsel’;</div>
    <div class="verse indent0">But in the darkness them wha’s een</div>
    <div class="verse indent0">Nae fleetin’ lichts ha’e dazzled and deceived</div>
    <div class="verse indent0">Find qualities o’ licht, keener than ony licht,</div>
    <div class="verse indent0">Keen and abidin’;</div>
    <div class="verse indent0">That show the nicht unto itsel’,</div>
    <div class="verse indent0">And syne the licht,</div>
    <div class="verse indent0">That queer extension o’ the dark,</div>
    <div class="verse indent0">That seems a separate and a different thing,</div>
    <div class="verse indent0">And, seemin’ sae, has lang confused the dark,</div>
    <div class="verse indent0">And set it at cross-purposes wi’ itsel’.</div>
  </div>
  <div class="stanza">
    <div class="verse indent10">O little Life</div>
    <div class="verse indent0">In which Daith guises and deceives itsel’,</div>
    <div class="verse indent0">Joy that mak’s Grief a Janus,</div>
    <div class="verse indent0">Hope that is Despair’s fause-face,</div>
    <div class="verse indent0">And Guid and Ill that are the same,</div>
    <div class="verse indent0">Save as the chance licht fa’s!</div>
  </div>
  <div class="stanza">
    <div class="verse indent0">And yet the licht is there,</div>
    <div class="verse indent0">Whether frae within or frae withoot.</div>
    <div class="verse indent0">The conscious Dark can use it, dazzled nor deceived.</div>
    <div class="verse indent0">The licht is there, and th’ instinct for it,</div>
    <div class="verse indent0">Pairt o’ the Dark and o’ the need to guise,</div>
    <div class="verse indent0">To deceive and be deceived,</div>
    <div class="verse indent0">But let us then be undeceived</div>
    <div class="verse indent0">When we deceive,</div>
    <div class="verse indent0">When we deceive oorsels.</div>
    <div class="verse indent0">Let us enjoy deceit, this instinct in us.</div>
    <div class="verse indent0">Licht cheenges naething,</div>
    <div class="verse indent0">And gin there is a God wha made the licht</div><span class="pagenum"><a id="Page_76"></a>[76]</span>
    <div class="verse indent0">We are adapted to receive,</div>
    <div class="verse indent0"><i>He</i> cheenged naething,</div>
    <div class="verse indent0">And hesna kythed Hissel!</div>
    <div class="verse indent0">Save in this licht that fa’s whaur the Auld Nicht was,</div>
    <div class="verse indent0">Showin’ naething that the Darkness didna hide,</div>
    <div class="verse indent0">And gin it shows a pairt o’ that</div>
    <div class="verse indent0">Confoondin’ mair than it confides</div>
    <div class="verse indent0">Ev’n in that.</div>
  </div>
  <div class="stanza">
    <div class="verse indent0">The epileptic thistle twitches</div>
    <div class="verse indent0">(A trick o’ wund or mune or een—or whisky).</div>
    <div class="verse indent0">A brain laid bare,</div>
    <div class="verse indent0">A nervous system,</div>
    <div class="verse indent0">The skeleton wi’ which men labour</div>
    <div class="verse indent0">And bring to life in Daith</div>
    <div class="verse indent0">—I, risen frae the deid, ha’e seen</div>
    <div class="verse indent0">My deid man’s eunuch offspring.</div>
    <div class="verse indent0">—The licht frae bare banes whitening evermair,</div>
    <div class="verse indent0">Frae twitchin’ nerves thrawn aff,</div>
    <div class="verse indent0">Frae nakit thocht,</div>
    <div class="verse indent0">Works in the Darkness like a fell disease,</div>
    <div class="verse indent0">A hungry acid and a cancer,</div>
    <div class="verse indent0">Disease o’ Daith-in-Life and Life-in-Daith.</div>
  </div>
  <div class="stanza">
    <div class="verse indent0">O for a root in some untroubled soil,</div>
    <div class="verse indent0">Some cauld soil ’yont this fevered warld,</div>
    <div class="verse indent0">That ’ud draw darkness frae a virgin source,</div>
    <div class="verse indent0">And send it slow and easefu’ through my veins,</div>
    <div class="verse indent0">Release the tension o’ my grisly leafs,</div>
    <div class="verse indent0">Withdraw my endless spikes,</div>
    <div class="verse indent0">Move coonter to the force in me that hauds</div>
    <div class="verse indent0">Me raxed and rigid and ridiculous</div>
    <div class="verse indent10">—And let my roses drap</div><span class="pagenum"><a id="Page_77"></a>[77]</span>
    <div class="verse indent0">Like punctured ba’s that at a Fair</div>
    <div class="verse indent0">Fa’ frae the loupin’ jet!</div>
    <div class="verse indent10">—Water again!...</div>
  </div>
  <div class="stanza">
    <div class="verse indent0">Omsk and the Calton turn again to dust,</div>
    <div class="verse indent0">The suns and stars fizz out with little fuss,</div>
    <div class="verse indent0">The bobby booms away and seems to bust,</div>
    <div class="verse indent0">And leaves the world to darkness and to us.</div>
  </div>
  <div class="stanza">
    <div class="verse indent0">The circles of our hungry thought</div>
    <div class="verse indent0">Swing savagely from pole to pole.</div>
    <div class="verse indent0">Death and the Raven drift above</div>
    <div class="verse indent0">The graves of Sweeney’s body and soul.</div>
  </div>
  <div class="stanza">
    <div class="verse indent0">My name is Norval. On the Grampian Hills</div>
    <div class="verse indent0">It is forgotten, and deserves to be.</div>
    <div class="verse indent0">So are the Grampian Hills and all the people</div>
    <div class="verse indent0">Who ever heard of either them or me.</div>
  </div>
  <div class="stanza">
    <div class="verse indent0">What’s in a name? From pole to pole</div>
    <div class="verse indent0">Our interlinked mentality spins.</div>
    <div class="verse indent0">I know that you are Deosil, and suppose</div>
    <div class="verse indent0">That therefore I am Widdershins.</div>
  </div>
  <div class="stanza">
    <div class="verse indent0">Do you reverse? Shall us? Then let’s.</div>
    <div class="verse indent0">Cyclone and Anti?—how absurd!</div>
    <div class="verse indent0">She should know better at her age.</div>
    <div class="verse indent0">Auntie’s an ass, upon my word.</div>
  </div>
  <div class="stanza">
    <div class="verse indent0">This is the sort of thing they teach</div>
    <div class="verse indent0">The Scottish children in the school.</div>
    <div class="verse indent0">Poetry, patriotism, manners—</div>
    <div class="verse indent0">No wonder I am such a fool....</div><span class="pagenum"><a id="Page_78"></a>[78]</span>
  </div>
  <div class="stanza">
    <div class="verse indent0">Hoo can I graipple wi’ the thistle syne,</div>
    <div class="verse indent0">Be intricate as it and up to a’ its moves?</div>
    <div class="verse indent0">A’ airts its sheenin’ points are loupin’ ’yont me,</div>
    <div class="verse indent0">Quhile still the firmament it proves.</div>
  </div>
  <div class="stanza">
    <div class="verse indent0">And syne it’s like a wab in which the warld</div>
    <div class="verse indent0">Squats like a spider, quhile the mune and me</div>
    <div class="verse indent0">Are taigled in an endless corner o’t</div>
    <div class="verse indent0">Tyauvin’ fecklessly....</div>
  </div>
  <div class="stanza">
    <div class="verse indent0"><i>The wan leafs shak’ atour us like the snaw.</i></div>
    <div class="verse indent0"><i>Here is the cavaburd in which Earth’s tint.</i></div>
    <div class="verse indent0"><i>There’s naebody but Oblivion and us,</i></div>
    <div class="verse indent0"><i>Puir gangrel buddies, waunderin’ hameless in’t.</i></div>
  </div>
  <div class="stanza">
    <div class="verse indent0"><i>The stars are larochs o’ auld cottages,</i></div>
    <div class="verse indent0"><i>And a’ Time’s glen is fu’ o’ blinnin’ stew.</i></div>
    <div class="verse indent0"><i>Nae freen’ly lozen skimmers: and the wund</i></div>
    <div class="verse indent0"><i>Rises and separates even me and you.</i><a id="FNanchor_15" href="#Footnote_15" class="fnanchor">[15]</a></div>
  </div>
  <div class="stanza">
    <div class="verse indent0"><i>I ken nae Russian and you ken nae Scots.</i></div>
    <div class="verse indent0"><i>We canna tell oor voices frae the wund.</i></div>
    <div class="verse indent0"><i>The snaw is seekin’ everywhere: oor herts</i></div>
    <div class="verse indent0"><i>At last like roofless ingles it has f’und,</i></div>
  </div>
  <div class="stanza">
    <div class="verse indent0"><i>And gethers there in drift on endless drift,</i></div>
    <div class="verse indent0"><i>Oor broken herts that it can never fill;</i></div>
    <div class="verse indent0"><i>And still—its leafs like snaw, its growth like wund.—</i></div>
    <div class="verse indent0"><i>The thistle rises and forever will!...</i></div><span class="pagenum"><a id="Page_79"></a>[79]</span>
  </div>
  <div class="stanza">
    <div class="verse indent0">The thistle rises and forever will,</div>
    <div class="verse indent0">Getherin’ the generations under’t.</div>
    <div class="verse indent0">This is the monument o’ a’ they were,</div>
    <div class="verse indent0">And a’ they hoped and wondered.</div>
  </div>
  <div class="stanza">
    <div class="verse indent0">The barren tree, dry leafs, and cracklin’ thorns,</div>
    <div class="verse indent0">This is the mind o’ a’ humanity,</div>
    <div class="verse indent0">—The empty intellect that left to grow</div>
    <div class="verse indent0">’ll let nocht ither be.</div>
  </div>
  <div class="stanza">
    <div class="verse indent0">Lo! It has choked the sunlicht’s gowden grain,</div>
    <div class="verse indent0">And strangled syne the white hairst o’ the mune.</div>
    <div class="verse indent0">Thocht that mak’s a’ the food o’ nocht but Thocht</div>
    <div class="verse indent0">Is reishlin’ grey abune....</div>
  </div>
  <div class="stanza">
    <div class="verse indent0"><i>O fitly frae oor cancerous soil</i></div>
    <div class="verse indent0"><i>May this heraldic horror rise!</i></div>
    <div class="verse indent0"><i>The Presbyterian thistle flourishes,</i></div>
    <div class="verse indent0"><i>And its ain roses crucifies....</i></div>
  </div>
  <div class="stanza">
    <div class="verse indent0">No’ Edinburgh Castle or the fields</div>
    <div class="verse indent0">O’ Bannockburn or Flodden</div>
    <div class="verse indent0">Are dernin’ wi’ the miskent soul</div>
    <div class="verse indent0">Scotland sae lang has hod’n.</div>
  </div>
  <div class="stanza">
    <div class="verse indent0">It hands nae pew in ony kirk,</div>
    <div class="verse indent0">The soul Christ cam’ to save;</div>
    <div class="verse indent0">Nae R.S.A.’s ha’e pentit it,</div>
    <div class="verse indent0">F.S.A.’s fund its grave.</div>
  </div>
  <div class="stanza">
    <div class="verse indent0">Is it alive or deid? I show</div>
    <div class="verse indent0">My hert—wha will can see.</div>
    <div class="verse indent0">The secret clyre in Scotland’s life</div>
    <div class="verse indent0">Has brust and reams through me,</div><span class="pagenum"><a id="Page_80"></a>[80]</span>
  </div>
  <div class="stanza">
    <div class="verse indent0">A whummlin’ sea in which is heard</div>
    <div class="verse indent0">The clunk o’ nameless banes;</div>
    <div class="verse indent0">A grisly thistle dirlin’ shrill</div>
    <div class="verse indent0">Abune the broken stanes.</div>
  </div>
  <div class="stanza">
    <div class="verse indent0">Westminster Abbey nor the Fleet,</div>
    <div class="verse indent0">Nor England’s Constitution, but</div>
    <div class="verse indent0">In a’ the michty city there,</div>
    <div class="verse indent0">You mind a’e fleggit slut,</div>
  </div>
  <div class="stanza">
    <div class="verse indent0">As Tolstoi o’ Lucerne alane</div>
    <div class="verse indent0">Minded a’e beggar minstrel seen!</div>
    <div class="verse indent0">The woundit side draws a’ the warld.</div>
    <div class="verse indent0">Barbarians ha’e lizards’ een.</div>
  </div>
  <div class="stanza">
    <div class="verse indent0">Glesca’s a gless whaur Magdalene’s</div>
    <div class="verse indent0">Discovered in a million crimes.</div>
    <div class="verse indent0">Christ comes again—wheesht, whatna bairn</div>
    <div class="verse indent0">In backlands cries betimes?</div>
  </div>
  <div class="stanza">
    <div class="verse indent0">Hard faces prate o’ their success,</div>
    <div class="verse indent0">And pickle-makers awn the hills.</div>
    <div class="verse indent0">There is nae life in a’ the land</div>
    <div class="verse indent0">But this infernal Thistle kills....</div>
  </div>
  <div class="stanza">
    <div class="verse indent2">Nae mair I see</div>
    <div class="verse indent2">As aince I saw</div>
    <div class="verse indent2">Mysel’ in the thistle</div>
    <div class="verse indent2">Harth and haw!</div>
  </div>
  <div class="stanza">
    <div class="verse indent0">Nel suo profondo vidi che s’interna</div>
    <div class="verse indent0">Legato con amore in un volume</div>
    <div class="verse indent0">(Or else by Hate, fu’ aft the better Love)</div>
    <div class="verse indent0">Ciò che per l’universo si squaderna.</div><span class="pagenum"><a id="Page_81"></a>[81]</span>
  </div>
  <div class="stanza">
    <div class="verse indent0">Sustanzia ed accidenti, e lor costume.</div>
    <div class="verse indent0">Quasi conflati insieme fer tal modo.</div>
    <div class="verse indent0">(The michty thistle in wha’s boonds I rove)</div>
    <div class="verse indent0">Ché ciò ch’io dico è un semplice lume.<a id="FNanchor_16" href="#Footnote_16" class="fnanchor">[16]</a></div>
  </div>
  <div class="stanza">
    <div class="verse indent2">And kent and was creation</div>
    <div class="verse indent2">In a’ its coontless forms,</div>
    <div class="verse indent2">Or glitterin’ in raw sunlicht,</div>
    <div class="verse indent2">Or dark wi’ hurrying storms.</div>
  </div>
  <div class="stanza">
    <div class="verse indent2">But what’s the voice</div>
    <div class="verse indent2">That sings in me noo?</div>
    <div class="verse indent2">—A’e hauf o’ me tellin’</div>
    <div class="verse indent2">The tither it’s fou!</div>
  </div>
  <div class="stanza">
    <div class="verse indent2">It’s the voice o’ the Sooth</div>
    <div class="verse indent2">That’s held owre lang</div>
    <div class="verse indent2">My Viking North</div>
    <div class="verse indent2">Wi’ its siren sang....</div>
  </div>
  <div class="stanza">
    <div class="verse indent0"><i>Fier comme un Ecossais.</i></div>
  </div>
  <div class="stanza">
    <div class="verse indent0">If a’ that I can be’s nae mair</div>
    <div class="verse indent0">Than what mankind’s been yet, I’ll no’</div>
    <div class="verse indent0">Begink the instincts thistlewise</div>
    <div class="verse indent0">That dern—and canna show.</div>
  </div>
  <div class="stanza">
    <div class="verse indent0">Damned threids and thrums and skinny shapes</div>
    <div class="verse indent0">O’ a’ that micht, and su’d, ha’ been</div>
    <div class="verse indent0">—Life onyhow at ony price!—</div>
    <div class="verse indent0">In sic I’ll no’ be seen!</div><span class="pagenum"><a id="Page_82"></a>[82]</span>
  </div>
  <div class="stanza">
    <div class="verse indent0"><i>Fier comme un Ecossais.</i></div>
  </div>
  <div class="stanza">
    <div class="verse indent0">The wee reliefs we ha’e in booze,</div>
    <div class="verse indent0">Or wun at times in carnal states,</div>
    <div class="verse indent0">May hide frae us but canna cheenge</div>
    <div class="verse indent0">The silly horrors o’ oor fates.</div>
  </div>
  <div class="stanza">
    <div class="verse indent0"><i>Fier—comme un Ecossais!</i></div>
  </div>
  <div class="stanza">
    <div class="verse indent0">There’s muckle in the root</div>
    <div class="verse indent0">That never can wun oot,</div>
    <div class="verse indent0">Or’t owre what is ’ud sweep</div>
    <div class="verse indent0">Like a thunderstorm owre sheep.</div>
  </div>
  <div class="stanza">
    <div class="verse indent0">But shadows whiles upcreep,</div>
    <div class="verse indent0">And heavy tremors leap ...</div>
    <div class="verse indent0">C’wa’, Daith, again, sned Life’s vain shoot,</div>
    <div class="verse indent0">And your ain coonsel keep!...</div>
  </div>
  <div class="stanza">
    <div class="verse indent0">Time like a bien wife,</div>
    <div class="verse indent0">Truth like a dog’s gane—</div>
    <div class="verse indent0">The bien wife’s gane to the aumrie</div>
    <div class="verse indent0">To get the puir dog a bane.</div>
  </div>
  <div class="stanza">
    <div class="verse indent0">Opens the aumrie door,</div>
    <div class="verse indent0">And lo! the skeleton’s there,</div>
    <div class="verse indent0">And the gude dog, Truth, has gotten</div>
    <div class="verse indent0">Banes for evermair....</div>
  </div>
  <div class="stanza">
    <div class="verse indent0"><i>Maun I tae perish in the keel o’ Heaven,</i></div>
    <div class="verse indent0"><i>And is this fratt upon the air the ply</i></div>
    <div class="verse indent0"><i>O’ cross-brath’d cordage that in gloffs and gowls</i></div>
    <div class="verse indent0"><i>Brak’s up the vision o’ the warld’s bricht gy?</i></div><span class="pagenum"><a id="Page_83"></a>[83]</span>
  </div>
  <div class="stanza">
    <div class="verse indent0"><i>Ship’s tackle and an eemis cairn o’ fraucht</i></div>
    <div class="verse indent0"><i>Darker than clamourin’ veins are roond me yet,</i></div>
    <div class="verse indent0"><i>A plait o’ shadows thicker than the flesh,</i></div>
    <div class="verse indent0"><i>A fank o’ tows that binds me hand and fit.</i></div>
  </div>
  <div class="stanza">
    <div class="verse indent0"><i>What gin the gorded fullyery on hie</i></div>
    <div class="verse indent0"><i>And a’ the fanerels o’ the michty ship</i></div>
    <div class="verse indent0"><i>Gi’e back mair licht than fa’s upon them ev’n</i></div>
    <div class="verse indent0"><i>Gin sic black ingangs haud us in their grip?</i></div>
  </div>
  <div class="stanza">
    <div class="verse indent0">Grugous thistle, to my een</div>
    <div class="verse indent0">Your widdifow ramel evince,</div>
    <div class="verse indent0">Sibness to snakes wha’s coils</div>
    <div class="verse indent0">Rin coonter airts at yince,</div>
    <div class="verse indent0">And fain I’d follow each</div>
    <div class="verse indent0">Gin you the trick’ll teach.</div>
  </div>
  <div class="stanza">
    <div class="verse indent0">Blin’ root to bleezin’ rose,</div>
    <div class="verse indent0">Through a’ the whirligig</div>
    <div class="verse indent0">O’ shanks and leafs and jags</div>
    <div class="verse indent0">What sends ye sic a rig?</div>
    <div class="verse indent0">Bramble yokin’ earth and heaven,</div>
    <div class="verse indent0">Till they’re baith stramulyert driven!</div>
  </div>
  <div class="stanza">
    <div class="verse indent0">Roses to lure the lift</div>
    <div class="verse indent0">And roots to wile the clay</div>
    <div class="verse indent0">And wuppit brainches syne</div>
    <div class="verse indent0">To claught them ’midyards tae</div>
    <div class="verse indent0">Till you’ve the precious pair</div>
    <div class="verse indent0">Like hang’d men dancin’ there,</div>
  </div>
  <div class="stanza">
    <div class="verse indent0">Wi’ mony a seely prickle</div>
    <div class="verse indent0">You’ll fleg a sunburst oot,</div>
    <div class="verse indent0">Or kittle earthquakes up</div>
    <div class="verse indent0">Wi’ an amusin’ root,</div><span class="pagenum"><a id="Page_84"></a>[84]</span>
    <div class="verse indent0">While, kilted in your tippet,</div>
    <div class="verse indent0">They still can mak’ their rippit....</div>
  </div>
  <div class="stanza">
    <div class="verse indent0">And let me pit in guid set terms</div>
    <div class="verse indent0">My quarrel wi’ th’owre sonsy rose,</div>
    <div class="verse indent0">That roond aboot its devotees</div>
    <div class="verse indent0">A fair fat cast o’ aureole throws</div>
    <div class="verse indent0">That blinds them, in its mirlygoes,</div>
    <div class="verse indent0">To the necessity o’ foes.</div>
  </div>
  <div class="stanza">
    <div class="verse indent0">Upon their King and System I</div>
    <div class="verse indent0">Glower as on things that whiles in pairt</div>
    <div class="verse indent0">I may admire (at least for them),</div>
    <div class="verse indent0">But wi’ nae claim upon my hert,</div>
    <div class="verse indent0">While a’ their pleasure and their pride</div>
    <div class="verse indent0">Ootside me lies—and there maun bide.</div>
  </div>
  <div class="stanza">
    <div class="verse indent0">Ootside me lies—and mair than that,</div>
    <div class="verse indent0">For I stand still for forces which</div>
    <div class="verse indent0">Were subjugated to mak’ way</div>
    <div class="verse indent0">For England’s poo’er, and to enrich</div>
    <div class="verse indent0">The kinds o’ English, and o’ Scots,</div>
    <div class="verse indent0">The least congenial to my thoughts.</div>
  </div>
  <div class="stanza">
    <div class="verse indent0">Hauf his soul a Scot maun use</div>
    <div class="verse indent0">Indulgin’ in illusions,</div>
    <div class="verse indent0">And hauf in gettin’ rid o’ them</div>
    <div class="verse indent0">And comin’ to conclusions</div>
    <div class="verse indent0">Wi’ the demoralisin’ dearth</div>
    <div class="verse indent0">O’ onything worth while on Earth....</div>
  </div>
  <div class="stanza">
    <div class="verse indent0">I’m weary o’ the rose as o’ my brain,</div>
    <div class="verse indent0">And for a deeper knowledge I am fain</div>
    <div class="verse indent0">Than frae this noddin’ object I can gain.</div><span class="pagenum"><a id="Page_85"></a>[85]</span>
  </div>
  <div class="stanza">
    <div class="verse indent0">Beauty is a’e thing, but it tines anither</div>
    <div class="verse indent0">(For, fegs, they never can be f’und thegither),</div>
    <div class="verse indent0">And ’twixt the twa it’s no’ for me to swither.</div>
  </div>
  <div class="stanza">
    <div class="verse indent0">As frae the grun’ sae thocht frae men springs oot,</div>
    <div class="verse indent0">A ferlie that tells little o’ its source, I doot,</div>
    <div class="verse indent0">And has nae vera fundamental root.</div>
  </div>
  <div class="stanza">
    <div class="verse indent0">And cauld agen my hert are laid</div>
    <div class="verse indent0">The words o’ Plato when he said,</div>
    <div class="verse indent0">“God o’ geometry is made.”</div>
  </div>
  <div class="stanza">
    <div class="verse indent0">Frae my ain mind I fa’ away,</div>
    <div class="verse indent0">That never yet was feared to say</div>
    <div class="verse indent0">What turned the souls o’ men to clay,</div>
  </div>
  <div class="stanza">
    <div class="verse indent0">Nor cared gin truth frae me ootsprung</div>
    <div class="verse indent0">In ne’er a leed o’ ony tongue</div>
    <div class="verse indent0">That ever in a heid was hung.</div>
  </div>
  <div class="stanza">
    <div class="verse indent0">I ken hoo much oor life is fated</div>
    <div class="verse indent0">Aince its first cell is animated,</div>
    <div class="verse indent0">The fount frae which the flesh is jetted.</div>
  </div>
  <div class="stanza">
    <div class="verse indent0">I ken hoo lourd the body lies</div>
    <div class="verse indent0">Upon the spirit when it flies</div>
    <div class="verse indent0">And fain abune its stars ’ud rise.</div>
  </div>
  <div class="stanza">
    <div class="verse indent0">And see I noo a great wheel move,</div>
    <div class="verse indent0">And a’ the notions that I love</div>
    <div class="verse indent0">Drap into stented groove and groove?</div><span class="pagenum"><a id="Page_86"></a>[86]</span>
  </div>
  <div class="stanza">
    <div class="verse indent0">It maitters not my mind the day,</div>
    <div class="verse indent0">Nocht maitters that I strive to dae,</div>
    <div class="verse indent0">—For the wheel moves on in its ain way.</div>
  </div>
  <div class="stanza">
    <div class="verse indent0">I sall be moved as it decides</div>
    <div class="verse indent0">To look at Life frae ither sides;</div>
    <div class="verse indent0">Rejoice, rebel, its turn abides.</div>
  </div>
  <div class="stanza">
    <div class="verse indent0">And as I see the great wheel spin</div>
    <div class="verse indent0">There flees a licht frae’t lang and thin</div>
    <div class="verse indent0">That Earth is like a snaw-ba’ in.</div>
  </div>
  <div class="stanza">
    <div class="verse indent0">(To the uncanny thocht I clutch</div>
    <div class="verse indent0">—The nature o’ man’s soul is such</div>
    <div class="verse indent0">That it can ne’er wi’ life tine touch.</div>
  </div>
  <div class="stanza">
    <div class="verse indent0">Man’s mind is in God’s image made,</div>
    <div class="verse indent0">And in its wildest dreams arrayed</div>
    <div class="verse indent0">In pairt o’ Truth is still displayed.</div>
  </div>
  <div class="stanza">
    <div class="verse indent0">Then suddenly I see as weel</div>
    <div class="verse indent0">As me spun roon’ within the wheel,</div>
    <div class="verse indent0">The helpless forms o’ God and Deil.</div>
  </div>
  <div class="stanza">
    <div class="verse indent0">And on a birlin’ edge I see</div>
    <div class="verse indent0">Wee Scotland squattin’ like a flea,</div>
    <div class="verse indent0">And dizzy wi’ the speed, and me!)</div>
  </div>
  <div class="stanza">
    <div class="verse indent0">I’ve often thrawn the warld frae me,</div>
    <div class="verse indent0">Into the Pool o’ Space, to see</div>
    <div class="verse indent0">The Circles o’ Infinity.</div><span class="pagenum"><a id="Page_87"></a>[87]</span>
  </div>
  <div class="stanza">
    <div class="verse indent0">Or like a flat stane gar’d it skite,</div>
    <div class="verse indent0">A Morse code message writ in licht</div>
    <div class="verse indent0">That yet I couldna read aricht</div>
  </div>
  <div class="stanza">
    <div class="verse indent0">The skippin’ sparks, the ripples, rit</div>
    <div class="verse indent0">Like skritches o’ a grain o’ grit</div>
    <div class="verse indent0">’Neth Juggernaut in which I sit.</div>
  </div>
  <div class="stanza">
    <div class="verse indent0">Twenty-six thoosand years it tak’s</div>
    <div class="verse indent0">Afore a’e single roond it mak’s,</div>
    <div class="verse indent0">And syne it melts as it were wax.</div>
  </div>
  <div class="stanza">
    <div class="verse indent0">The Phœnix guise ’tll rise in syne</div>
    <div class="verse indent0">Is mair than Euclid or Einstein</div>
    <div class="verse indent0">Can dream o’ or’s in dreams o’ mine.</div>
  </div>
  <div class="stanza">
    <div class="verse indent0">Upon the huge circumference are</div>
    <div class="verse indent0">As neebor points the Heavenly War</div>
    <div class="verse indent0">That dung doun Lucifer sae far,</div>
  </div>
  <div class="stanza">
    <div class="verse indent0">And that upheaval in which I</div>
    <div class="verse indent0">Sodgered ’neth the Grecian sky</div>
    <div class="verse indent0">And in Italy and Marseilles,</div>
  </div>
  <div class="stanza">
    <div class="verse indent0">And there isna room for men</div>
    <div class="verse indent0">Wha the haill o’ history ken</div>
    <div class="verse indent0">To pit a pin twixt then and then.</div>
  </div>
  <div class="stanza">
    <div class="verse indent0">Whaur are Bannockburn and Flodden?</div>
    <div class="verse indent0">—O’ a’e grain like facets hod’n,</div>
    <div class="verse indent0">Little wars (twixt that which God in</div><span class="pagenum"><a id="Page_88"></a>[88]</span>
  </div>
  <div class="stanza">
    <div class="verse indent0">Focht and won, and that which He</div>
    <div class="verse indent0">Took baith sides in hopelessly),</div>
    <div class="verse indent0">Less than God or I can see.</div>
  </div>
  <div class="stanza">
    <div class="verse indent0">By whatna cry o’ mine oottopped</div>
    <div class="verse indent0">Sall be a’ men ha’e sung and hoped</div>
    <div class="verse indent0">When to a’e note they’re telescoped?</div>
  </div>
  <div class="stanza">
    <div class="verse indent0">And Jesus and a nameless ape</div>
    <div class="verse indent0">Collide and share the selfsame shape</div>
    <div class="verse indent0">That nocht terrestrial can escape?</div>
  </div>
  <div class="stanza">
    <div class="verse indent0">But less than this nae man need try.</div>
    <div class="verse indent0">He’d better be content to eye</div>
    <div class="verse indent0">The wheel in silence whirlin’ by.</div>
  </div>
  <div class="stanza">
    <div class="verse indent0">Nae verse is worth a ha’et until</div>
    <div class="verse indent0">It can join issue wi’ the Will</div>
    <div class="verse indent0">That raised the Wheel and spins it still,</div>
  </div>
  <div class="stanza">
    <div class="verse indent0">But a’ the music that mankind</div>
    <div class="verse indent0">’S made yet is to the Earth confined,</div>
    <div class="verse indent0">Poo’erless to reach the general mind,</div>
  </div>
  <div class="stanza">
    <div class="verse indent0">Poo’erless to reach the neist star e’en,</div>
    <div class="verse indent0">That as a pairt o’ts sel’ is seen,</div>
    <div class="verse indent0">And only men can tell between.</div>
  </div>
  <div class="stanza">
    <div class="verse indent0">Yet I exult oor sang has yet</div>
    <div class="verse indent0">To grow wings that’ll cairry it</div>
    <div class="verse indent0">Ayont its native speck o’ grit,</div><span class="pagenum"><a id="Page_89"></a>[89]</span>
  </div>
  <div class="stanza">
    <div class="verse indent0">And I exult to find in me</div>
    <div class="verse indent0">The thocht that this can ever be,</div>
    <div class="verse indent0">A hope still for humanity.</div>
  </div>
  <div class="stanza">
    <div class="verse indent0">For gin the sun and mune at last</div>
    <div class="verse indent0">Are as a neebor’s lintel passed,</div>
    <div class="verse indent0">The wheel’ll tine its stature fast,</div>
  </div>
  <div class="stanza">
    <div class="verse indent0">And birl in time inside oor heids</div>
    <div class="verse indent0">Till we can thraw oot conscious gleids</div>
    <div class="verse indent0">That draw an answer to oor needs,</div>
  </div>
  <div class="stanza">
    <div class="verse indent0">Or if nae answer still we find</div>
    <div class="verse indent0">Brichten till a’ thing is defined</div>
    <div class="verse indent0">In the huge licht-beams o’ oor kind,</div>
  </div>
  <div class="stanza">
    <div class="verse indent0">And if we still can find nae trace</div>
    <div class="verse indent0">Ahint the Wheel o’ ony Face,</div>
    <div class="verse indent0">There’ll be a glory in the place,</div>
  </div>
  <div class="stanza">
    <div class="verse indent0">And we may aiblins swing content</div>
    <div class="verse indent0">Upon the wheel in which we’re pent</div>
    <div class="verse indent0">In adequate enlightenment.</div>
  </div>
  <div class="stanza">
    <div class="verse indent0">Nae ither thocht can mitigate</div>
    <div class="verse indent0">The horror o’ the endless Fate</div>
    <div class="verse indent0">A’thing ’s whirled in predestinate.</div>
  </div>
  <div class="stanza">
    <div class="verse indent0">O whiles I’d fain be blin’ to it,</div>
    <div class="verse indent0">As men wha through the ages sit,</div>
    <div class="verse indent0">And never move frae aff the bit,</div><span class="pagenum"><a id="Page_90"></a>[90]</span>
  </div>
  <div class="stanza">
    <div class="verse indent0">Wha hear a Burns or Shakespeare sing,</div>
    <div class="verse indent0">Yet still their ain bit jingles string,</div>
    <div class="verse indent0">As they were worth the fashioning.</div>
  </div>
  <div class="stanza">
    <div class="verse indent0">Whatever Scotland is to me,</div>
    <div class="verse indent0">Be it aye pairt o’ a’ men see</div>
    <div class="verse indent0">O’ Earth and o’ Eternity</div>
  </div>
  <div class="stanza">
    <div class="verse indent0">Wha winna hide their heids in’t till</div>
    <div class="verse indent0">It seems the haill o’ Space to fill,</div>
    <div class="verse indent0">As t’were an unsurmounted hill.</div>
  </div>
  <div class="stanza">
    <div class="verse indent0">He canna Scotland see wha yet</div>
    <div class="verse indent0">Canna see the Infinite,</div>
    <div class="verse indent0">And Scotland in true scale to it.</div>
  </div>
  <div class="stanza">
    <div class="verse indent0">Nor blame I muckle, wham atour</div>
    <div class="verse indent0">Earth’s countries blaw, a pickle stour,</div>
    <div class="verse indent0">To sort wha’s grains they ha’e nae poo’er.</div>
  </div>
  <div class="stanza">
    <div class="verse indent0">E’en stars are seen thegither in</div>
    <div class="verse indent0">A’e skime o’ licht as grey as tin</div>
    <div class="verse indent0">Flyin’ on the wheel as t’were a pin.</div>
  </div>
  <div class="stanza">
    <div class="verse indent0">Syne ither systems ray on ray</div>
    <div class="verse indent0">Skinkle past in quick array</div>
    <div class="verse indent0">While it is still the self-same day,</div>
  </div>
  <div class="stanza">
    <div class="verse indent0">A’e day o’ a’ the million days</div>
    <div class="verse indent0">Through which the soul o’ man can gaze</div>
    <div class="verse indent0">Upon the wheel’s incessant blaze,</div><span class="pagenum"><a id="Page_91"></a>[91]</span>
  </div>
  <div class="stanza">
    <div class="verse indent0">Upon the wheel’s incessant blaze</div>
    <div class="verse indent0">As it were on a single place</div>
    <div class="verse indent0">That twinklin’ filled the howe o’ space.</div>
  </div>
  <div class="stanza">
    <div class="verse indent0">A’e point is a’ that it can be,</div>
    <div class="verse indent0">I wis nae man ’ll ever see</div>
    <div class="verse indent0">The rest o’ the rotundity.</div>
  </div>
  <div class="stanza">
    <div class="verse indent0">Impersonality sall blaw</div>
    <div class="verse indent0">Through me as ’twere a bluffert o’ snaw</div>
    <div class="verse indent0">To scour me o’ my sense o’ awe,</div>
  </div>
  <div class="stanza">
    <div class="verse indent0">A bluffert o’ snaw, the licht that flees</div>
    <div class="verse indent0">Within the Wheel, and Freedom gi’es</div>
    <div class="verse indent0">Frae Dust and Daith and a’ Disease,</div>
  </div>
  <div class="stanza">
    <div class="verse indent0">—The drumlie doom that only weighs</div>
    <div class="verse indent0">On them wha ha’ena seen their place</div>
    <div class="verse indent0">Yet in creation’s lichtnin’ race,</div>
  </div>
  <div class="stanza">
    <div class="verse indent0">In the movement that includes</div>
    <div class="verse indent0">As a tide’s resistless floods</div>
    <div class="verse indent0">A’ their movements and their moods,—</div>
  </div>
  <div class="stanza">
    <div class="verse indent0">Until disinterested we,</div>
    <div class="verse indent0">O’ a’ oor auld delusions free,</div>
    <div class="verse indent0">Lowe in the wheel’s serenity</div>
  </div>
  <div class="stanza">
    <div class="verse indent0">As conscious items in the licht,</div>
    <div class="verse indent0">And keen to keep it clear and bricht</div>
    <div class="verse indent0">In which the haill machine is dight,</div><span class="pagenum"><a id="Page_92"></a>[92]</span>
  </div>
  <div class="stanza">
    <div class="verse indent0">The licht nae man has ever seen</div>
    <div class="verse indent0">Till he has felt that he’s been gi’en</div>
    <div class="verse indent0">The stars themsels insteed o’ een,</div>
  </div>
  <div class="stanza">
    <div class="verse indent0">And often wi’ the sun has glowered</div>
    <div class="verse indent0">At the white mune until it cowered,</div>
    <div class="verse indent0">As when by new thocht auld’s o’erpowered.</div>
  </div>
  <div class="stanza">
    <div class="verse indent0">Oor universe is like an e’e</div>
    <div class="verse indent0">Turned in, man’s benmaist hert to see,</div>
    <div class="verse indent0">And swamped in subjectivity.</div>
  </div>
  <div class="stanza">
    <div class="verse indent0">But whether it can use its sicht</div>
    <div class="verse indent0">To bring what lies withoot to licht</div>
    <div class="verse indent0">To answer’s still ayont my micht.</div>
  </div>
  <div class="stanza">
    <div class="verse indent0">But when that inturned look has brocht</div>
    <div class="verse indent0">To licht what still in vain it’s socht</div>
    <div class="verse indent0">Ootward maun be the bent o’ thocht.</div>
  </div>
  <div class="stanza">
    <div class="verse indent0">And organs may develop syne</div>
    <div class="verse indent0">Responsive to the need divine</div>
    <div class="verse indent0">O’ single-minded humankin’.</div>
  </div>
  <div class="stanza">
    <div class="verse indent0">The function, as it seems to me,</div>
    <div class="verse indent0">O’ Poetry is to bring to be</div>
    <div class="verse indent0">At lang, lang last that unity....</div>
  </div>
  <div class="stanza">
    <div class="verse indent0">But wae’s me on the weary wheel!</div>
    <div class="verse indent0">Higgledy-piggledy in’t we reel,</div>
    <div class="verse indent0">And little it cares hoo we may feel.</div><span class="pagenum"><a id="Page_93"></a>[93]</span>
  </div>
  <div class="stanza">
    <div class="verse indent0">Twenty-six thoosand years ’tll tak’</div>
    <div class="verse indent0">For it to threid the Zodiac</div>
    <div class="verse indent0">—A single roond o’ the wheel to mak’!</div>
  </div>
  <div class="stanza">
    <div class="verse indent0">Lately it turned—I saw mysel’</div>
    <div class="verse indent0">In sic a company doomed to mell.</div>
    <div class="verse indent0">I micht ha’e been in Dante’s Hell.</div>
  </div>
  <div class="stanza">
    <div class="verse indent0">It shows hoo little the best o’ men</div>
    <div class="verse indent0">E’en o’ themsels at times can ken,</div>
    <div class="verse indent0">—I sune saw <i>that</i> when I gaed ben.</div>
  </div>
  <div class="stanza">
    <div class="verse indent0">The lesser wheel within the big</div>
    <div class="verse indent0">That moves as merry as a grig,</div>
    <div class="verse indent0">Wi’ mankind in its whirligig</div>
  </div>
  <div class="stanza">
    <div class="verse indent0">And hasna turned a’e circle yet</div>
    <div class="verse indent0">Tho’ as it turns we slide in it,</div>
    <div class="verse indent0">And needs maun tak’ the place we get,</div>
  </div>
  <div class="stanza">
    <div class="verse indent0">I felt it turn, and syne I saw</div>
    <div class="verse indent0">John Knox and Clavers in my raw,</div>
    <div class="verse indent0">And Mary Queen o’ Scots ana’,</div>
  </div>
  <div class="stanza">
    <div class="verse indent0">And Rabbie Burns and Weelum Wallace,</div>
    <div class="verse indent0">And Carlyle lookin’ unco gallus,</div>
    <div class="verse indent0">And Harry Lauder (to enthrall us).</div>
  </div>
  <div class="stanza">
    <div class="verse indent0">And as I looked I saw them a’,</div>
    <div class="verse indent0">A’ the Scots baith big and sma’,</div>
    <div class="verse indent0">That e’er the braith o’ life did draw.</div><span class="pagenum"><a id="Page_94"></a>[94]</span>
  </div>
  <div class="stanza">
    <div class="verse indent0">“Mercy o’ Gode, I canna thole</div>
    <div class="verse indent0">Wi’ sic an orra mob to roll.”</div>
    <div class="verse indent0">—“<i>Wheesht! It’s for the guid o’ your soul.</i>”</div>
  </div>
  <div class="stanza">
    <div class="verse indent0">“<i>But what’s the meanin’, what’s the sense?</i>”</div>
    <div class="verse indent0">—“<i>Men shift but by experience.</i></div>
    <div class="verse indent0"><i>’Twixt Scots there is nae difference.</i></div>
  </div>
  <div class="stanza">
    <div class="verse indent0"><i>They canna learn, sae canna move,</i></div>
    <div class="verse indent0"><i>But stick for aye to their auld groove</i></div>
    <div class="verse indent0"><i>—The only race in History who’ve</i></div>
  </div>
  <div class="stanza">
    <div class="verse indent0"><i>Bidden in the same category</i></div>
    <div class="verse indent0"><i>Frae stert to present o’ their story,</i></div>
    <div class="verse indent0"><i>And deem their ignorance their glory.</i></div>
  </div>
  <div class="stanza">
    <div class="verse indent0"><i>The mair they differ, mair the same.</i></div>
    <div class="verse indent0"><i>The wheel can whummle a’ but them,</i></div>
    <div class="verse indent0"><i>—They ca’ their obstinacy ‘Hame,’</i></div>
  </div>
  <div class="stanza">
    <div class="verse indent0"><i>And ‘Puir Auld Scotland’ bleat wi’ pride,</i></div>
    <div class="verse indent0"><i>And wi’ their minds made up to bide</i></div>
    <div class="verse indent0"><i>A thorn in a’ the wide world’s side.</i></div>
  </div>
  <div class="stanza">
    <div class="verse indent0"><i>There ha’e been Scots wha ha’e ha’en thochts,</i></div>
    <div class="verse indent0"><i>They’re strewn through maist o’ the various lots</i></div>
    <div class="verse indent0"><i>—Sic traitors are nae langer Scots!</i>”</div>
  </div>
  <div class="stanza">
    <div class="verse indent0">“But in this huge ineducable</div>
    <div class="verse indent0">Heterogeneous hotch and rabble,</div>
    <div class="verse indent0">Why am <i>I</i> condemned to squabble?”</div><span class="pagenum"><a id="Page_95"></a>[95]</span>
  </div>
  <div class="stanza">
    <div class="verse indent0">“<i>A Scottish poet maun assume</i></div>
    <div class="verse indent0"><i>The burden o’ his people’s doom,</i></div>
    <div class="verse indent0"><i>And dee to brak’ their livin’ tomb.</i></div>
  </div>
  <div class="stanza">
    <div class="verse indent0"><i>Mony ha’e tried, but a’ ha’e failed.</i></div>
    <div class="verse indent0"><i>Their sacrifice has nocht availed.</i></div>
    <div class="verse indent0"><i>Upon the thistle they’re impaled.</i></div>
  </div>
  <div class="stanza">
    <div class="verse indent0"><i>You maun choose but gin ye’d see</i></div>
    <div class="verse indent0"><i>Anither category ye</i></div>
    <div class="verse indent0"><i>Maun tine your nationality.</i>”</div>
  </div>
  <div class="stanza">
    <div class="verse indent0">And I look at a’ the random</div>
    <div class="verse indent0">Band the wheel leaves whaur it fand ’em.</div>
    <div class="verse indent26">“Auch, to Hell,</div>
    <div class="verse indent0">I’ll tak’ it to avizandum.” ...</div>
  </div>
  <div class="stanza">
    <div class="verse indent0">O wae’s me on the weary wheel,</div>
    <div class="verse indent0">And fain I’d understand them!</div>
  </div>
  <div class="stanza">
    <div class="verse indent0">And blessin’ on the weary wheel</div>
    <div class="verse indent0">Whaurever it may land them!...</div>
  </div>
  <div class="stanza">
    <div class="verse indent0">But aince Jean kens what I’ve been through</div>
    <div class="verse indent0">The nicht, I dinna doot it,</div>
    <div class="verse indent0">She’ll ope her airms in welcome true,</div>
    <div class="verse indent0">And clack nae mair aboot it....</div>
  </div>
  <div class="stanza">
    <div class="tb">* * * * * * *</div>
  </div>
  <div class="stanza">
    <div class="verse indent0">The stars like thistle’s roses floo’er</div>
    <div class="verse indent0">The sterile growth o’ Space ootour,</div>
    <div class="verse indent0">That clad in bitter blasts spreids oot</div>
    <div class="verse indent0">Frae me, the sustenance o’ its root.</div><span class="pagenum"><a id="Page_96"></a>[96]</span>
  </div>
  <div class="stanza">
    <div class="verse indent0">O fain I’d keep my hert entire,</div>
    <div class="verse indent0">Fain hain the licht o’ my desire,</div>
    <div class="verse indent0">But ech! the shinin’ streams ascend,</div>
    <div class="verse indent0">And leave me empty at the end.</div>
  </div>
  <div class="stanza">
    <div class="verse indent0">For aince it’s toomed my hert and brain,</div>
    <div class="verse indent0">The thistle needs maun fa’ again.</div>
    <div class="verse indent0">—But a’ its growth ’ll never fill</div>
    <div class="verse indent0">The hole it’s turned my life intill!...</div>
  </div>
  <div class="stanza">
    <div class="verse indent0">Yet ha’e I Silence left, the croon o’ a’.</div>
  </div>
  <div class="stanza">
    <div class="verse indent0">No’ her, wha on the hills langsyne I saw</div>
    <div class="verse indent0">Liftin’ a foreheid o’ perpetual snaw.</div>
  </div>
  <div class="stanza">
    <div class="verse indent0">No’ her, wha in the how-dumb-deid o’ nicht</div>
    <div class="verse indent0">Kyths, like Eternity in Time’s despite.</div>
  </div>
  <div class="stanza">
    <div class="verse indent0">No’ her, withooten shape, wha’s name is Daith,</div>
    <div class="verse indent0">No’ Him, unkennable abies to faith</div>
  </div>
  <div class="stanza">
    <div class="verse indent0">—God whom, gin e’er He saw a man, ’ud be</div>
    <div class="verse indent0">E’en mair dumfooner’d at the sicht than he.</div>
  </div>
  <div class="stanza">
    <div class="verse indent0">—But Him, whom nocht in man or Deity,</div>
    <div class="verse indent0">Or Daith or Dreid or Laneliness can touch,</div>
    <div class="verse indent0"><i>Wha’s deed owre often and has seen owre much</i>.</div>
  </div>
  <div class="stanza">
    <div class="verse indent0">O I ha’e Silence left,</div>
  </div>
  <div class="stanza">
    <div class="verse indent22">—“And weel ye micht,”</div>
    <div class="verse indent0">Sae Jean’ll say, “efter sic a nicht!”</div>
  </div>
</div>
</div>

<p class="titlepage">THE END.</p>

<hr class="chap x-ebookmaker-drop">

<div class="chapter footnotes">

<h2 class="nobreak" id="FOOTNOTES">FOOTNOTES</h2>

<div class="footnote">

<p><a id="Footnote_1" href="#FNanchor_1" class="label">[1]</a> From the Russian of Alexander Blok.</p>

</div>

<div class="footnote">

<p><a id="Footnote_2" href="#FNanchor_2" class="label">[2]</a> Freely adapted from the Russian of Alexander Blok.</p>

</div>

<div class="footnote">

<p><a id="Footnote_3" href="#FNanchor_3" class="label">[3]</a> From the Belgian poet, George Ramaekers.</p>

</div>

<div class="footnote">

<p><a id="Footnote_4" href="#FNanchor_4" class="label">[4]</a> Adapted from the Russian of Zinaida Hippius.</p>

</div>

<div class="footnote">

<p><a id="Footnote_5" href="#FNanchor_5" class="label">[5]</a> Suggested by the German of Else Lasker-Schüler.</p>

</div>

<div class="footnote">

<p><a id="Footnote_6" href="#FNanchor_6" class="label">[6]</a> Suggested by the French of Edmond Rocher.</p>

</div>

<div class="footnote">

<p><a id="Footnote_7" href="#FNanchor_7" class="label">[7]</a> Tragical crack (Dostoevski’s term).</p>

</div>

<div class="footnote">

<p><a id="Footnote_8" href="#FNanchor_8" class="label">[8]</a> The line which precedes these in Mallarmé’s poem is
“Aimai-je un rêve?” and Wilfrid Thorley translates the
passage thus:—</p>

<div class="poetry-container">
<div class="poetry">
  <div class="stanza">
    <div class="verse indent16">“Loved I Love’s counterfeit?</div>
    <div class="verse indent0">My doubts, begotten of the long night’s heat,</div>
    <div class="verse indent0">Dislimn the woodland till my triumph shows</div>
    <div class="verse indent0">As the flawed shadow of a frustrate rose.”</div>
  </div>
</div>
</div>

</div>

<div class="footnote">

<p><a id="Footnote_9" href="#FNanchor_9" class="label">[9]</a> <i>The General Strike (May 1926).</i></p>

</div>

<div class="footnote">

<p><a id="Footnote_10" href="#FNanchor_10" class="label">[10]</a> God-bearers.</p>

</div>

<div class="footnote">

<p><a id="Footnote_11" href="#FNanchor_11" class="label">[11]</a> The All-Man or Pan-Human.</p>

</div>

<div class="footnote">

<p><a id="Footnote_12" href="#FNanchor_12" class="label">[12]</a> Hermann Melville.</p>

</div>

<div class="footnote">

<p><a id="Footnote_13" href="#FNanchor_13" class="label">[13]</a> Dostoevski.</p>

</div>

<div class="footnote">

<p><a id="Footnote_14" href="#FNanchor_14" class="label">[14]</a> Quoted from Robert Buchanan.</p>

</div>

<div class="footnote">

<p><a id="Footnote_15" href="#FNanchor_15" class="label">[15]</a> Dostoevski.</p>

</div>

<div class="footnote">

<p><a id="Footnote_16" href="#FNanchor_16" class="label">[16]</a> Wicksteed’s translation of Dante’s Italian (Paradiso, canto
xxxiii. 85-90) is as follows: “Within its depths I saw ingathered,
bound by love in one volume, the scattered leaves of all the
universe; substance and accidents and their relations, as
though together fused, after such fashion that what I tell of is
one simple flame.”</p>

</div>

</div>

<hr class="chap x-ebookmaker-drop">

<div class="chapter">

<p><span class="pagenum"><a id="Page_97"></a>[97]</span></p>

<h2 class="nobreak" id="GLOSSARY">GLOSSARY.</h2>

</div>

<ul>

<li class="ifrst"><i>Abaw</i>—abash, appal.</li>

<li class="indx"><i>Abies</i>—except.</li>

<li class="indx"><i>Abordage</i>—the act of getting on board.</li>

<li class="indx"><i>Aft’rins</i>—the remainder, off-scourings.</li>

<li class="indx"><i>Agley</i>—off the right line, wrong.</li>

<li class="indx"><i>Ahint</i>—behind.</li>

<li class="indx"><i>Aiblins</i>—perhaps.</li>

<li class="indx"><i>Aidle</i>—foul slop.</li>

<li class="indx"><i>Aiker</i>—motion, or break, made in water by fish swimming rapidly.</li>

<li class="indx"><i>Airgh</i>—lack, or what anything requires to bring it up to the level.</li>

<li class="indx"><i>Airts</i>—directions.</li>

<li class="indx"><i>Alist</i>—<i>to come alist</i>; to recover from faintness or decay.</li>

<li class="indx"><i>Aroint</i>—clear away.</li>

<li class="indx"><i>Arrears</i>—goes backward.</li>

<li class="indx"><i>Atour</i>—out from.</li>

<li class="indx"><i>Aucht-fit</i>—eight-foot.</li>

<li class="indx"><i>Aumrie</i>—cupboard.</li>

<li class="indx"><i>Awn</i> (<i>to</i>)—to own.</li>

<li class="indx"><i>Avizandum</i>—to defer decision.</li>

<li class="ifrst"><i>Back-hauf</i> (<i>to be worn to</i>)—practically worn out.</li>

<li class="indx"><i>Backlands</i>—Glasgow slum tenements.</li>

<li class="indx"><span class="pagenum"><a id="Page_98"></a>[98]</span><i>Baggit</i>—enceinte.</li>

<li class="indx"><i>Bairn-time</i>—a woman’s breeding-time.</li>

<li class="indx"><i>Barkin’ and fleein’</i>—on the verge of ruin.</li>

<li class="indx"><i>Barley bree</i>—whisky.</li>

<li class="indx"><i>Barrowsteel</i> (<i>to tak’ my</i>)—to co-operate.</li>

<li class="indx"><i>Ba’s</i>—balls.</li>

<li class="indx"><i>Bauch</i>—sorry.</li>

<li class="indx"><i>Bawaw</i>—an oblique look of contempt or scorn.</li>

<li class="indx"><i>Beanswaup</i>—the hull of a bean, anything of no value.</li>

<li class="indx"><i>Beddiness</i>—silly importunacy.</li>

<li class="indx"><i>Beeks</i>—shows.</li>

<li class="indx"><i>Belly-thraw</i>—colic.</li>

<li class="indx"><i>Belth</i>—sudden swirl.</li>

<li class="indx"><i>Ben</i> (<i>to gang</i>)—to go in.</li>

<li class="indx"><i>Benmaist</i>—inmost.</li>

<li class="indx"><i>Biel</i>—shelter.</li>

<li class="indx"><i>Bien</i>—complacent.</li>

<li class="indx"><i>Blash</i>—sudden onset.</li>

<li class="indx"><i>Blate</i>—bashful.</li>

<li class="indx"><i>Blebs</i>—drops.</li>

<li class="indx"><i>Blethers</i>—nonsense.</li>

<li class="indx"><i>Blinnin’ stew</i>—storm through which impossible to see.</li>

<li class="indx"><i>Blinterin’</i>—gleaming.</li>

<li class="indx"><i>Blottie O</i>—a school game.</li>

<li class="indx"><i>Bluffert</i>—squall.</li>

<li class="indx"><i>Bobby</i>—policeman.</li>

<li class="indx">“<i>Bood to</i>”—must.</li>

<li class="indx"><i>Boss</i> (<i>of body</i>)—front.</li>

<li class="indx"><i>Bratts</i>—scum.</li>

<li class="indx"><i>Braw</i>—handsome.</li>

<li class="indx"><i>Breenge</i>—burst.</li>

<li class="indx"><i>Brough</i>—ring (round moon).</li>

<li class="indx"><i>Buddies</i>—folks.</li>

<li class="indx"><i>Buff nor stye</i>—one thing or another.</li>

<li class="indx"><i>Buik</i>—trunk (of body).</li>

<li class="indx"><i>Bursten kirn</i>—difficult harvest.</li>

<li class="indx"><span class="pagenum"><a id="Page_99"></a>[99]</span><i>Buss</i>—bush.</li>

<li class="ifrst"><i>Cairn</i>—pile.</li>

<li class="indx"><i>Camsteerie</i>—perverse, unmanageable.</li>

<li class="indx"><i>Cappilow</i> (<i>to</i>)—outdistance.</li>

<li class="indx"><i>Carline</i>—old woman, witch.</li>

<li class="indx"><i>Cavaburd</i>—dense snowstorm.</li>

<li class="indx"><i>Chafts</i>—chops.</li>

<li class="indx"><i>Cheatrie</i>—deceit, fraud.</li>

<li class="indx"><i>Chitterin’</i>—trembling violently, shivering.</li>

<li class="indx"><i>Chowed</i>—chewed.</li>

<li class="indx"><i>Chowl</i> (<i>to</i>)—twist, distort.</li>

<li class="indx"><i>Chuns</i>—sprouts or germs.</li>

<li class="indx"><i>Claft</i>—shrunken.</li>

<li class="indx"><i>Claith</i>—cloth.</li>

<li class="indx"><i>Claught</i> (<i>to</i>)—to grab at.</li>

<li class="indx"><i>Cleg</i>—gad-fly.</li>

<li class="indx"><i>Cleiks</i>—the merest adumbration.</li>

<li class="indx"><i>Clints</i>—cliffs.</li>

<li class="indx"><i>Clyre</i>—tumour, gland.</li>

<li class="indx"><i>Clytach</i>—balderdash.</li>

<li class="indx"><i>Cod</i>—pillow.</li>

<li class="indx"><i>Come-doon</i>—degradation.</li>

<li class="indx"><i>Connached</i>—abused, spoiled.</li>

<li class="indx"><i>Coom</i>—comb.</li>

<li class="indx"><i>Coonter</i>—counter.</li>

<li class="indx"><i>Corbaudie comes in</i>—that is the obstacle.</li>

<li class="indx"><i>Cordage</i>—tackling of a ship.</li>

<li class="indx"><i>Corneigh</i>—enough (<i>lit.</i> cœur ennuyé, internally disquieted).</li>

<li class="indx"><i>Cottons</i>—cottar houses.</li>

<li class="indx"><i>Coupin’</i>—overturning, emptying.</li>

<li class="indx"><i>Courage-bag</i>—scrotum.</li>

<li class="indx"><i>Couthie</i>—comfortable.</li>

<li class="indx"><i>Coutribat</i>—struggle.</li>

<li class="indx"><i>Cree</i> (<i>legs wi’</i>)—not safe to meddle with.</li>

<li class="indx"><i>Creel</i>—in a state of mental excitement or confusion or physical agony.</li>

<li class="indx"><span class="pagenum"><a id="Page_100"></a>[100]</span><i>Crockats up</i>—on (one’s) dignity.</li>

<li class="indx"><i>Cross-brath’d</i>—braided.</li>

<li class="indx"><i>Cross-tap</i>—mizzen-mast.</li>

<li class="indx"><i>Crottle</i>—crumble away.</li>

<li class="indx"><i>Cuckold</i>—hoodwinked, diddled.</li>

<li class="indx"><i>Cude</i>—barrel.</li>

<li class="indx"><i>Cull</i>—testicle.</li>

<li class="indx"><i>Cullage</i>—genitals.</li>

<li class="ifrst"><i>Dander</i>—temper.</li>

<li class="indx"><i>Datchie</i>—sly, secret.</li>

<li class="indx"><i>Daunton</i>—overawe.</li>

<li class="indx"><i>Deef</i>—deaf, unimpressionable.</li>

<li class="indx"><i>Deemless</i>—countless.</li>

<li class="indx"><i>Derf</i>—taciturn, cruel.</li>

<li class="indx"><i>Dern</i>—hide.</li>

<li class="indx"><i>Ding</i>—bang down.</li>

<li class="indx"><i>Doited</i>—mad.</li>

<li class="indx"><i>Donnert</i>—dazed, stupefied.</li>

<li class="indx"><i>Dottlin’</i>—maundering.</li>

<li class="indx"><i>Doup</i>—backside.</li>

<li class="indx"><i>Dour</i>—intractable.</li>

<li class="indx"><i>Dowf</i>—hollow, gloomy, inert.</li>

<li class="indx"><i>Dowless</i>—imponderable.</li>

<li class="indx"><i>Dowse</i>—quench.</li>

<li class="indx"><i>Dozent</i>—stupid.</li>

<li class="indx"><i>Drobs</i>—falls like hail.</li>

<li class="indx"><i>Drookit</i>—soaked.</li>

<li class="indx"><i>Drumlie</i>—troubled, discoloured.</li>

<li class="indx"><i>Dumb-deid</i>—midnight.</li>

<li class="indx"><i>Dwamin’</i>—overpowering.</li>

<li class="indx"><i>Dwinin’</i>—dwindling.</li>

<li class="ifrst"><i>Eel-ark</i>—breeding ground for eels.</li>

<li class="indx"><i>Eemis</i>—ill-poised.</li>

<li class="indx"><span class="pagenum"><a id="Page_101"></a>[101]</span><i>Een</i>—eyes.</li>

<li class="indx"><i>Eident</i>—busy.</li>

<li class="indx"><i>Eisenin’</i>—lustful.</li>

<li class="indx"><i>Elbuck</i>—elbow.</li>

<li class="indx"><i>Ettle</i>—aspire.</li>

<li class="ifrst"><i>Faburdun</i>—faux bourdon.</li>

<li class="indx"><i>Fair</i>—completely.</li>

<li class="indx"><i>Fanerels</i>—accessories.</li>

<li class="indx"><i>Fank o’ tows</i>—coil of ropes.</li>

<li class="indx"><i>Fankles</i>—becomes clumsy.</li>

<li class="indx"><i>Fantice</i>—whimsicality.</li>

<li class="indx"><i>Farles</i>—filaments of ash.</li>

<li class="indx"><i>Fash</i>—trouble.</li>

<li class="indx"><i>Feck</i>—majority.</li>

<li class="indx"><i>Fecklessly</i>—impotently.</li>

<li class="indx"><i>Ferlies</i>—wonders.</li>

<li class="indx"><i>Fey</i>—fated.</li>

<li class="indx"><i>Fidge</i>—move.</li>

<li class="indx"><i>Figuration</i>—harmony.</li>

<li class="indx"><i>File</i>—defile.</li>

<li class="indx"><i>Flauchter</i>—flutters.</li>

<li class="indx"><i>Flaught</i>—abased.</li>

<li class="indx"><i>Flech</i>—flea.</li>

<li class="indx"><i>Fleg</i>—frighten.</li>

<li class="indx"><i>Flet</i>—flit.</li>

<li class="indx"><i>Forfochen</i>—completely tired out.</li>

<li class="indx"><i>Forgether</i>—meet.</li>

<li class="indx"><i>Fork-in-the-wa’</i>—means of diverting share of labour pains to husband.</li>

<li class="indx"><i>Fou’</i>—drunk.</li>

<li class="indx"><i>Foudrie</i>—lightning.</li>

<li class="indx"><i>Fousome</i>—disgusting.</li>

<li class="indx"><i>Fratt</i>—fretwork.</li>

<li class="indx"><i>Fraucht</i>—cargo.</li>

<li class="indx"><i>Freaths</i>—plumes of foam or froth.</li>

<li class="indx"><span class="pagenum"><a id="Page_102"></a>[102]</span><i>Fremt</i>—friendless, isolated.</li>

<li class="indx"><i>Foziest</i>—most stupid.</li>

<li class="indx"><i>Fullyery</i>—(<i>lit.</i>) foliage.</li>

<li class="ifrst"><i>Gaadies</i>—bloomers, howlers, gaffes.</li>

<li class="indx"><i>Gaff</i>—hook for fish.</li>

<li class="indx"><i>Galliard</i>—rapid dance.</li>

<li class="indx"><i>Gallus</i>—reckless.</li>

<li class="indx"><i>Gammons</i>—feet.</li>

<li class="indx"><i>Gangrel</i>—wanderer.</li>

<li class="indx"><i>Ganien</i>—rodomontade.</li>

<li class="indx"><i>Gantin’</i>—yawning.</li>

<li class="indx"><i>Gantrees</i>—planks for putting barrel on.</li>

<li class="indx"><i>Gausty</i>—ghastly, ascetic.</li>

<li class="indx"><i>Gaw</i> (<i>to have a</i>)—to have a catch upon.</li>

<li class="indx"><i>Gealed</i>—congealed.</li>

<li class="indx"><i>Geg</i>—trick, deception.</li>

<li class="indx"><i>Gell</i>—<i>on the gell</i>, on the go.</li>

<li class="indx"><i>Gemmell</i>—double harmony.</li>

<li class="indx"><i>Get</i>—bastard.</li>

<li class="indx"><i>Gey</i>—very.</li>

<li class="indx"><i>Geylies</i>—very much.</li>

<li class="indx"><i>Gill-ha’</i>—pub of all weathers, hostelry of life.</li>

<li class="indx"><i>Gird</i>—hoop.</li>

<li class="indx"><i>Glaur</i>—mud.</li>

<li class="indx"><i>Gleg</i>—eager.</li>

<li class="indx"><i>Gleids</i>—sparks.</li>

<li class="indx"><i>Glisk</i>—gleam, glance.</li>

<li class="indx"><i>Glit</i>—slime.</li>

<li class="indx"><i>Gloffs</i>—darknesses appearing denser than other parts of atmosphere.</li>

<li class="indx"><i>Glower</i>—gaze at.</li>

<li class="indx"><i>Goam</i>—gaze stupidly at.</li>

<li class="indx"><i>Gorded</i>—frosted.</li>

<li class="indx"><i>Goustrous</i>—frightful.</li>

<li class="indx"><span class="pagenum"><a id="Page_103"></a>[103]</span><i>Gowk-storm</i>—storm of short duration (sub-sense of foolish fuss).</li>

<li class="indx"><i>Gowls</i>—hollows, opposite of gloffs.</li>

<li class="indx"><i>Gree</i> (<i>to bear off</i>)—carry off the palm.</li>

<li class="indx"><i>Grieshuckle</i>—embers.</li>

<li class="indx"><i>Grue</i>—revulsion.</li>

<li class="indx"><i>Grugous</i>—ugly.</li>

<li class="indx"><i>Gruntle</i>—pig’s nose.</li>

<li class="indx"><i>Gurly</i>—savage.</li>

<li class="indx"><i>Guts</i>—bowels.</li>

<li class="indx"><i>Gy</i>—spectacle.</li>

<li class="ifrst"><i>Haggis</i>—<i>unknown</i>.</li>

<li class="indx"><i>Hain</i>—preserve.</li>

<li class="indx"><i>Hair</i> (<i>kaimed to lift</i>)—on the go.</li>

<li class="indx"><i>Hairst</i>—harvest.</li>

<li class="indx"><i>Happit</i>—covered.</li>

<li class="indx"><i>Harns</i>—brains.</li>

<li class="indx"><i>Harth</i>—lean.</li>

<li class="indx"><i>Hauflins</i>—adolescent boys.</li>

<li class="indx"><i>Haw</i>—hollow.</li>

<li class="indx"><i>Heich-skeich</i>—irresponsible.</li>

<li class="indx"><i>Hod’n</i>—hidden.</li>

<li class="indx"><i>Howd</i>—shorn down.</li>

<li class="indx"><i>Howe</i>—hollow.</li>

<li class="indx"><i>How-dumb-deid</i>—midnight.</li>

<li class="indx"><i>Howff</i>—public-house.</li>

<li class="indx"><i>Hwll</i>—ululation.</li>

<li class="ifrst"><i>Ilka</i>—every.</li>

<li class="indx"><i>Ingangs</i>—intestines.</li>

<li class="indx"><i>Ingles</i>—hearths.</li>

<li class="indx"><i>Inklins</i>—intuitions.</li>

<li class="ifrst"><i>Jag</i>—prick.</li>

<li class="indx"><i>Jalouse</i>—guess.</li>

<li class="indx"><span class="pagenum"><a id="Page_104"></a>[104]</span><i>Jaup</i>—splash.</li>

<li class="indx"><i>Jizzen</i>—child-bed, <i>lit.</i> in the straw.</li>

<li class="indx"><i>Jouk</i>—dodge.</li>

<li class="ifrst"><i>Kaa</i>—drive.</li>

<li class="indx"><i>Kaim</i>—comb.</li>

<li class="indx"><i>Keethins</i>—circles betraying fish’s movements.</li>

<li class="indx"><i>Kelter</i>—waggle.</li>

<li class="indx"><i>Keltie</i>—bumper.</li>

<li class="indx"><i>Kilted</i> (<i>in a tippit</i>)—hung in a noose.</li>

<li class="indx"><i>Kink</i> (<i>to</i>)—bend or twist.</li>

<li class="indx"><i>Kirk or mill</i> (<i>to mak’ a</i>)—to do the best one can.</li>

<li class="indx"><i>Kist</i>—chest, breast.</li>

<li class="indx"><i>Kittle</i> (<i>adj.</i>)—ticklish.</li>

<li class="indx"><i>Kittle</i> (<i>to</i>)—tickle.</li>

<li class="indx"><i>Knool</i>—pin or peg.</li>

<li class="indx"><i>Kyths</i>—appears, shows.</li>

<li class="ifrst"><i>Larochs</i>—foundations.</li>

<li class="indx"><i>Lave</i>—rest.</li>

<li class="indx"><i>Lear</i>—learning.</li>

<li class="indx"><i>Leed</i>—strain.</li>

<li class="indx"><i>Liddenin’</i>—going backwards and forwards.</li>

<li class="indx"><i>Lift</i>—sky.</li>

<li class="indx"><i>Little-bodies</i>—fairies.</li>

<li class="indx"><i>Lochan</i>—little loch.</li>

<li class="indx"><i>Loppert</i>—coagulated.</li>

<li class="indx"><i>Lourd</i>—heavy, over-charged, cloudy.</li>

<li class="indx"><i>Lowe</i>—flame.</li>

<li class="indx"><i>Lowse</i>—free, loosen.</li>

<li class="indx"><i>Lozen</i>—window.</li>

<li class="indx"><i>Lugs</i>—ears.</li>

<li class="ifrst"><i>Maikless</i>—matchless.</li>

<li class="indx"><i>Mapamound</i>—map of the world.</li>

<li class="indx"><i>Marrow</i> (<i>winsome</i>)—a creditable limb.</li>

<li class="indx"><span class="pagenum"><a id="Page_105"></a>[105]</span><i>Mells</i>—mixes.</li>

<li class="indx"><i>Mirlygoes</i>—dazzle.</li>

<li class="indx"><i>Mocage</i>—banter, irony, contempt.</li>

<li class="indx"><i>Mochiness</i>—closeness.</li>

<li class="indx"><i>Moniplies</i>—intestines.</li>

<li class="indx"><i>Moosewob</i>—spider’s web.</li>

<li class="indx"><i>Muckle</i>—big.</li>

<li class="indx"><i>Muckle Toon</i> (<i>p. 17</i>)—Langholm in Dumfriesshire.</li>

<li class="indx"><i>Mum</i>—silent.</li>

<li class="indx"><i>Munkie</i>—rope with noose at end.</li>

<li class="indx"><i>Munks</i>—swings away.</li>

<li class="indx"><i>Mutchkin</i>—liquor measure, half-bottle.</li>

<li class="ifrst"><i>Nae mowse</i>—perilous.</li>

<li class="indx"><i>Natheless</i>—nevertheless.</li>

<li class="indx"><i>Natter</i>—rant.</li>

<li class="indx"><i>Neist</i>—next.</li>

<li class="indx"><i>Nesh</i>—full of awareness.</li>

<li class="indx"><i>Nocht</i>—nothing.</li>

<li class="ifrst"><i>Oorie</i>—weird.</li>

<li class="indx"><i>Ootby</i>—outside.</li>

<li class="indx"><i>Ootcuissen</i>—outcast.</li>

<li class="indx"><i>Ootrie</i>—<i>outré</i>.</li>

<li class="indx"><i>Orra</i>—not up to much.</li>

<li class="ifrst"><i>Peepy-show</i>—cinema.</li>

<li class="indx"><i>Peerie</i>—spinning-top.</li>

<li class="indx"><i>Penny wheep</i>—small ale.</li>

<li class="indx"><i>Pickle</i>—small quantity.</li>

<li class="indx"><i>Pirn</i>—reel.</li>

<li class="indx"><i>Plumm</i>—deep pool.</li>

<li class="indx"><i>Pokiness</i>—congestion.</li>

<li class="indx"><i>Prick-sang</i>—compositions.</li>

<li class="ifrst"><i>Quean</i>—lass, woman.</li>

<li class="indx"><span class="pagenum"><a id="Page_106"></a>[106]</span><i>Quenry</i>—reminiscences of dealings with women.</li>

<li class="ifrst"><i>Raff</i> (<i>of rain</i>)—a few streaks of rain.</li>

<li class="indx"><i>Ragments</i>—odds and ends.</li>

<li class="indx"><i>Ramel</i>—branches.</li>

<li class="indx"><i>Ratt-rime</i>—incantations for killing rats.</li>

<li class="indx"><i>Rax</i>—strain.</li>

<li class="indx"><i>Recoll</i>—reminiscences.</li>

<li class="indx"><i>Reishlin’</i>—rustling.</li>

<li class="indx"><i>Reistit</i>—dried.</li>

<li class="indx"><i>Ripe</i>—search.</li>

<li class="indx"><i>Rippit</i>—rumpus.</li>

<li class="indx"><i>Ripples</i>—diarrhœa.</li>

<li class="indx"><i>Rit</i>—scrape.</li>

<li class="indx"><i>Rived</i>—torn.</li>

<li class="indx"><i>Rooky</i>—misty.</li>

<li class="indx"><i>Root-hewn</i>—awkward.</li>

<li class="indx"><i>Rouk</i>—smoke, mist.</li>

<li class="indx"><i>Row’d</i>—rolled, wrapped up.</li>

<li class="indx"><i>Rowin’</i>—rolling.</li>

<li class="indx"><i>Rumple-fyke</i>—itch in anus.</li>

<li class="indx"><i>Runkled</i>—wrinkled.</li>

<li class="ifrst"><i>Samyn</i>—deck of ship.</li>

<li class="indx"><i>Sclatrie</i>—obscenities.</li>

<li class="indx"><i>Scount</i>—small example.</li>

<li class="indx"><i>Scouth</i>—scope.</li>

<li class="indx"><i>Scunner</i> (<i>to</i>)—disgust.</li>

<li class="indx"><i>Scunnersome</i>—repulsive.</li>

<li class="indx"><i>Seilfu’</i>—blissful.</li>

<li class="indx"><i>Sentrices</i>—scaffolding.</li>

<li class="indx"><i>Ser’</i>—serve.</li>

<li class="indx"><i>Shasloch</i>—loose straw, litter.</li>

<li class="indx"><i>Sheckle</i>—wrist.</li>

<li class="indx"><i>Sibness</i>—relationship.</li>

<li class="indx"><i>Siccar</i> (<i>to mak’</i>)—to make certain.</li>

<li class="indx"><i>Sinnen</i>—sinew.</li>

<li class="indx"><span class="pagenum"><a id="Page_107"></a>[107]</span><i>Shoon</i>—shoes.</li>

<li class="indx"><i>Skime</i>—gleam.</li>

<li class="indx"><i>Skinklan’</i>—shining, twinkling.</li>

<li class="indx"><i>Skirl-i’-the-pan</i>—fried oatmeal.</li>

<li class="indx"><i>Slorp</i>—lap up, slobber over.</li>

<li class="indx"><i>Slounge</i>—sharp fall.</li>

<li class="indx"><i>Sonsy</i>—contented.</li>

<li class="indx"><i>Spalin’</i>—burning away.</li>

<li class="indx"><i>Spiel</i>—climb.</li>

<li class="indx"><i>Spier</i>—ask.</li>

<li class="indx"><i>Splairgin’</i>—spluttering.</li>

<li class="indx"><i>Stang</i>—paroxysm.</li>

<li class="indx"><i>Sta’-tree</i>—pole for tethering cattle to.</li>

<li class="indx"><i>Steekin’</i>—shutting.</li>

<li class="indx"><i>Stegh</i>—glut.</li>

<li class="indx"><i>Stented</i>—appointed.</li>

<li class="indx"><i>Stertle-a-stobie</i>—exhalations.</li>

<li class="indx"><i>Stour</i>—dust.</li>

<li class="indx"><i>Stramash</i>—rumpus.</li>

<li class="indx"><i>Stramulyert</i>—panic-stricken.</li>

<li class="indx"><i>Strawns</i>—strings or chains.</li>

<li class="indx"><i>Swack</i>—active, supple.</li>

<li class="indx"><i>Swaw</i>—ripple.</li>

<li class="indx"><i>Swippert</i>—lively.</li>

<li class="indx"><i>Swith wi’ virr</i>—vehement.</li>

<li class="indx"><i>Swither</i>—hesitate.</li>

<li class="indx"><i>Syne</i>—thereafter.</li>

<li class="ifrst"><i>Taigled</i>—entangled.</li>

<li class="indx"><i>Tapsalteerie</i>—topsy-turvy.</li>

<li class="indx"><i>Thieveless</i>—impotent.</li>

<li class="indx"><i>Thorter-ills</i>—paralytic seizures.</li>

<li class="indx"><i>Thow</i>—thaw.</li>

<li class="indx"><i>Thowless</i>—impotent.</li>

<li class="indx"><i>Thrang</i>—busy.</li>

<li class="indx"><i>Thring</i>—shrug.</li>

<li class="indx"><span class="pagenum"><a id="Page_108"></a>[108]</span><i>Toom (to)</i>—empty.</li>

<li class="indx"><i>Toories</i>—pom-poms.</li>

<li class="indx"><i>Twaesome</i>—the two of them.</li>

<li class="indx"><i>Tyauve</i> (<i>to</i>)—struggle.</li>

<li class="ifrst"><i>Ugsome</i>—ugly, horrid.</li>

<li class="indx"><i>Ullage</i>—deficiency in contents of barrel.</li>

<li class="indx"><i>Unco</i>—very.</li>

<li class="indx"><i>Unkennable</i>—unknowledgable.</li>

<li class="ifrst"><i>Vennel</i>—lane, narrow street.</li>

<li class="indx"><i>Vieve</i>—vivid.</li>

<li class="ifrst"><i>Wab</i>—web.</li>

<li class="indx"><i>Wae</i>—woeful.</li>

<li class="indx"><i>Waesome</i>—woeful.</li>

<li class="indx"><i>Waesucks</i>—alas.</li>

<li class="indx"><i>Wanchancy</i>—unfortunate.</li>

<li class="indx"><i>Waun’ert</i>—confused.</li>

<li class="indx"><i>Waur</i>—worse.</li>

<li class="indx"><i>Weird</i>—fate.</li>

<li class="indx"><i>Weirdless</i>—worthless.</li>

<li class="indx"><i>Wheengin’</i>—complaining.</li>

<li class="indx"><i>Wheesht</i>—hush.</li>

<li class="indx"><i>Whummle</i>—overturn.</li>

<li class="indx"><i>Widdifow</i>—perverse.</li>

<li class="indx"><i>Windlestrae</i>—straw.</li>

<li class="indx"><i>Wizened</i>—shrunk.</li>

<li class="indx"><i>Worm-i’-the-cheek</i>—toothache.</li>

<li class="indx"><i>Wuppit</i>—winding, wound round.</li>

<li class="ifrst"><i>Yabblin’</i>—gabbling.</li>

<li class="indx"><i>Yank</i>—throw.</li>

<li class="indx"><i>Ygdrasil</i>—(Celtic) Tree of Life.</li>

</ul>

<p class="center"><i>Printed in Great Britain by</i><br>
WILLIAM BLACKWOOD &amp; SONS LTD.</p>

</body>
</html>
